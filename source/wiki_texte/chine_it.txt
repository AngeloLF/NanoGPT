La Repubblica Popolare Cinese (中华人民共和国S, Zhōnghuá Rénmín GònghéguóP ), detta anche solo Cina (中国S, ZhōngguóP; lett. "Paese di mezzo"), è uno Stato dell'Asia orientale. La Repubblica Popolare Cinese è stata in passato indicata come Cina popolare, al fine di distinguerla dalla Repubblica di Cina, comunemente chiamata Taiwan (o Formosa), indicata invece come Cina nazionalista. Entrambe le entità reclamano il controllo sul territorio complessivo cinese. La Repubblica Popolare Cinese con 1 miliardo e 400 milioni di abitanti nel 2023 è il secondo stato più popoloso del mondo, primo secondo alcune fonti.La Cina è una repubblica popolare in cui il potere è esercitato dal Partito Comunista Cinese (中国共产党 oppure 中共). Il governo ha sede nella capitale Pechino (北京首都) ed esercita la propria sovranità su ventidue province (省), cinque regioni autonome (自治区), quattro municipalità direttamente controllate (直辖市) (Pechino 北京, Tientsin 天津, Shanghai 上海 e Chongqing 重庆) e due regioni amministrative speciali 特别行政区 (Hong Kong 香港 e Macao 澳门) parzialmente autonome.
La Cina rivendica la propria sovranità anche su Taiwan, che a propria volta rivendica la propria sovranità sulla Cina continentale. L'isola è rimasta dal 1949 sotto il controllo del governo della Repubblica di Cina (o Taiwan), che precedentemente governava anche la Cina continentale, ed è rivendicata dalla Repubblica Popolare Cinese come provincia di Taiwan. La complessa condizione politica di Taiwan è una delle conseguenze della guerra civile cinese, che ha preceduto la fondazione della Repubblica Popolare Cinese.
Con la sua superficie di circa 9 572 900 km², la Cina è il quarto stato più grande del mondo per superficie. Il paesaggio della Cina è vasto e diversificato: va dalle steppe della foresta e i deserti dei Gobi e del Taklamakan nell'arido nord alle foreste subtropicali e umide del sud. L'Himalaya, il Karakorum, il Pamir e il Tian Shan sono le catene montuose che separano la Cina meridionale dall'Asia centrale. Il Fiume Azzurro (长江) e il Fiume Giallo (黄河), rispettivamente il terzo e il sesto più lunghi del mondo, scorrono dall'altopiano del Tibet verso la costa orientale, densamente popolata. La costa della Cina lungo l'oceano Pacifico è lunga circa 14 500 chilometri ed è delimitata dal mare di Bohai, dal mar Giallo, dal mar Cinese Orientale e dal mar Cinese Meridionale.
L'antica civiltà cinese, una delle più antiche al mondo, si sviluppò inizialmente nelle pianure comprese tra il Fiume Giallo e il Fiume Azzurro. A partire dall'età del bronzo, verso la fine del II millennio a.C., si ha evidenza di strutture feudali, in cui i nobili si raccoglievano intorno a monarchie ereditarie. Vi sono testimonianze di una casata regnante nella prima metà del I millennio a.C., nota come dinastia Zhou (周朝), il cui declino condusse alla nascita di un discreto numero di regni indipendenti in competizione per il predominio sulla regione (periodo delle Primavere e Autunni, 春秋), con stagioni di conflitto che si fecero particolarmente accese nel periodo che va dall'VIII al III secolo a.C. Nel 221 a.C. lo Stato di Qin sconfisse e conquistò i territori di tutti gli altri Stati combattenti, dando vita al primo impero della storia cinese sotto la guida del primo imperatore cinese Qín Shǐ Huángdì della dinastia Qin (秦朝).
Da quel momento il titolo di imperatore della Cina divenne il sinonimo della raggiunta supremazia. La dinastia Qin non durò a lungo, infatti i popoli precedentemente conquistati vennero poco dopo riuniti sotto l'egida della dinastia Han (汉朝, III secolo a.C. - III secolo d.C.). I quattro secoli in cui regnarono i sovrani della dinastia Han sono considerati cruciali per la definizione e l'affermazione della identità culturale cinese, tanto da divenire il termine con cui i cinesi definirono se stessi (con il termine appunto di etnia o popolo han, 汉族). Da allora, la storia cinese ha visto l'alternarsi di periodi di divisione e fasi di unificazione, con conseguenti periodi di frammentazione, contrazione o espansione territoriale, sotto l'egida di diverse dinastie, talora di etnia straniera, come avvenuto nel caso dei mongoli o dei mancesi.
L'ultima dinastia fu quella dei Qing, il cui regno si concluse nel 1911 con la fondazione della Repubblica di Cina (中华民国). Dopo la sconfitta dell'Impero giapponese (大日本皇国) durante la seconda guerra mondiale, il Paese fu scosso dalla guerra civile, che vedeva contrapposte le forze nazionaliste del Kuomintang (国民党), il partito che allora deteneva il governo del paese, e le forze facenti capo al Partito Comunista Cinese. Nel 1949 la guerra si concluse con la sconfitta del Kuomintang e la conseguente fuga del governo nazionalista sull'isola di Formosa, nella cui capitale Taipei (台北) ha tuttora sede l'attuale Repubblica di Cina, altresì nota come Taiwan. In seguito alla vittoria conseguita sul continente, il 1º ottobre del 1949 a Pechino le forze comuniste guidate da Mao Zedong proclamarono ufficialmente la nascita della Repubblica Popolare Cinese.
Dopo l'introduzione di riforme economiche nel 1978, l'economia cinese è diventata quella dalla crescita più rapida al mondo. A partire dal 2013, è la seconda economia più grande al mondo sia come PIL totale nominale sia per parità di potere d'acquisto; per quanto riguarda solamente il PIL nominale, invece, la Cina ha sorpassato il Giappone, sino ad allora seconda potenza mondiale dal 1987, nel 2010. Nel 2022 il prodotto interno lordo cinese è sui ventimila miliardi di dollari. Essa è anche il più grande esportatore e importatore di merci al mondo. La Cina è ufficialmente uno Stato munito di armi nucleari e ha il più grande esercito permanente del mondo, con il secondo più grande bilancio della difesa. È, inoltre, membro dell'ONU dal 1971, quando ha preso il posto della Repubblica di Cina tra i seggi dei membri permanenti del Consiglio di sicurezza delle Nazioni Unite, e quindi gode del potere di veto. La Cina è anche membro di numerose organizzazioni multilaterali, tra cui l'OMC, l'APEC, il BRICS, l'Organizzazione per la Cooperazione di Shanghai, il BCIM e il G20. La Cina, unanimemente riconosciuta come grande potenza dal consenso internazionale, è una potenziale superpotenza secondo un certo numero di accademici e analisti che si occupano di questioni militari, politiche ed economiche.
Dissidenti politici e gruppi per i diritti umani hanno denunciato la dittatura del governo cinese per diffuse violazioni dei diritti umani, tra cui repressione politica, repressione delle minoranze religiose ed etniche, censura, sorveglianza di massa e la violenza utilizzata nel reprimere il dissenso, come quella esibita durante le proteste di piazza Tienanmen del 1989.
I cinesi si riferiscono comunemente al proprio Paese usando il termine Zhōngguó (中国, composto di Zhōng, "centrale" o "medio", e Guó, "regno", "Stato"). Questa parola antica (il termine si ritrova nello Shujing del VI secolo a.C.) ha una valenza religiosa e cosmologica, indicando la civiltà celestialmente centrata, ed era in origine un nome collettivo riferito all'insieme di regni presenti nelle pianure della Cina del Nord. Con l'avvento dell'impero esso divenne poi sinonimo di terra di insediamento dei cinesi Han, che si contrapponeva alle terre abitate dai "barbari" di etnie differenti (come le tribù dei Xiongnu 匈奴). Sotto la dinastia mancese dei Qing (清朝, XVII-XIX secolo) il termine perse questa connotazione strettamente legata all'appartenenza etnica al gruppo Han, per espandersi fino a comprendere l'intera compagine di gruppi etnici raccolti sotto l'egida del potere dei Qing, il cui impero aveva una forte connotazione multietnica e multiculturale.Soltanto a partire dal XIX secolo il termine Zhōngguó divenne sinonimo di Stato o nazione cinese. Dal 1949 il nome ufficiale del Paese è Repubblica Popolare Cinese (中华人民共和国S, Zhōnghuá Rénmín GònghéguóP).
Vi sono diverse teorie che tentano di spiegare l'origine della parola "Cina". Essa potrebbe derivare dal persiano Chin (چین‎), che a sua volta deriva dalla parola sanscrita Cīna (चीन), parola che si ritrova nelle prime scritture indù, tra cui il Mahābhārata (V secolo a.C.) e Manusmṛti (II secolo a.C.). Una diversa teoria è stata proposta nel XVII secolo dal missionario gesuita Martino Martini, secondo il quale il nome Cina deriverebbe da "Qin" (秦, Ch'in), il più occidentale dei regni cinesi durante la dinastia Zhou; la teoria trova forte plausibilità nel fatto che è stato proprio il regno Qin a unificare la Cina nel 221 a.C.
Più si risale indietro nella storia della Cina, più i fatti documentati si intrecciano con la mitologia di questa civiltà. I grandi antenati, progenitori delle etnie che popolano la Cina e istitutori della civiltà cinese, sono considerati il riflettersi nel piano della materia di divinità cosmiche (ordinatrici del mondo). Tra di essi sono di precipua importanza Fuxi, Nüwa e Shennong, rispettivamente personificazioni delle potenze numinose del Cielo (Tian), della Terra (Di) e della razionalità umana (ren); e i Cinque Dèi (Wufang Shangdi) — il Dio Giallo, il Dio Nero, il Dio Blu/Verde, il Dio Rosso e il Dio Bianco —, manifestazioni nello spazio (le quattro direzioni più il centro) e nel ciclo del tempo dell'anno (le quattro stagioni), ognuna caratterizzata da uno dei cinque elementi e da uno dei cinque pianeti/stelle del sistema del Sole, della potenza del supremo Dio del Cielo (Tian o Shangdi), identificata come operante nel polo nord della volta celeste.
Tra le figure degli dèi-antenati fondatori hanno primaria importanza Huangdi (黃帝, il "Dio Giallo" o "Imperatore Giallo", omofono del titolo poi usato dagli imperatori, scritto però con i grafemi 皇帝, che significano "divo imperatore" o "divo re") — che rappresenta il centro e asse della cosmologia del Dio del Cielo, da cui il suo nome come essere terreno, 軒轅 Xuānyuán, che significa "Asse del Carro" del polo nord celeste — e sua moglie Leizu: l'uno sarebbe l'ideatore dell'intera tradizione culturale-statuale cinese e sarebbe il progenitore di tutti i Cinesi Han, l'altra avrebbe introdotto nella Valle del Fiume Giallo l'uso del baco da seta. Altri poi gli dèi-antenati o eroi culturali di grande importanza, tra cui Yu il Grande, vissuto alla fine del III millennio a.e.v., identificato come colui che introdusse l'uso delle armi di bronzo.
La tradizione cinese tramanda l'esistenza di tre antiche dinastie nel periodo che precede il III secolo a.C (nel 221 a.C. ci fu l'avvento dell'impero Qin, il primo impero della storia cinese). Secondo il mito, la più antica dinastia sarebbe quella degli Xia (夏朝) intorno al 2100 a.C., che venne soppiantata dalla dinastia Shang (商朝), la quale cedette infine il posto a quella dei Zhou.
Se si includono le dinastie riportate dalla tradizione, la storia complessiva delle dinastie cinesi coprirebbe perciò un arco di quattro millenni.
Le tracce più antiche di Homo erectus ritrovate in Cina sono quelle dell'uomo di Yuanmou (袁某直立人). Nel 1965 nel distretto di Yuanmou vennero ritrovati due denti incisivi appartenenti ad un ominide maschio adulto rinominato Homo erectus Yuanmouensis. Gli incisivi sono stati fatti risalire, attraverso la datazione archeomagnetica a 1.700.000 anni fa. Esso costituisce l'ominide più antico ritrovato non solo in Cina ma nell'intera Asia. L'Homo erectus meglio studiato è invece l'uomo di Pechino (北京人), risalente a 780.000-680.000 anni fa. I fossili di Homo sapiens più antichi risalgono invece a 18.000-11.000 anni fa. Grazie ai cambiamenti climatici che seguirono il ritiro dei ghiacci, tra il VIII e il IV millennio a.C. si assistette alla transizione da comunità di cacciatori-raccoglitori a gruppi dediti all'agricoltura e all'allevamento del bestiame.I reperti archeologici testimoniano l'esistenza di un gran numero di comunità umane insediatesi su un vasto territorio che comprende le valli del Fiume Azzurro e del Fiume Giallo. La caratteristica principale di questi insediamenti risiede nell'altissimo grado di differenziazione culturale che si riscontra nei manufatti, nella struttura delle abitazioni e in generale nelle testimonianze della vita collettiva di ciascuna comunità. Secondo gran parte degli storici e archeologi moderni il modello più credibile per le origini della civiltà cinese si basa quindi su una molteplicità di culture regionali sviluppatesi in maniera autonoma, caratterizzate da sfere di influenza che talvolta entravano in contatto tra loro. L'adozione di questo modello policentrico segna un netto punto di svolta rispetto alla tesi tradizionale (frutto dei miti fondativi e delle tradizionali cronache imperiali), fondata sull'idea di un'origine unitaria della civiltà cinese, e rappresenta uno dei più importanti risultati scientifici raggiunti grazie all'introduzione della storia e dell'archeologia moderne in Cina agli inizi del XX secolo.A partire dal III millennio a.C. gli scavi archeologici testimoniano l'esistenza di diverse comunità urbane, sparse su insediamenti di epoca neolitica: molti dei quali si trovano nelle pianure circostanti il fiume Giallo. I più antichi manufatti di bronzo mai ritrovati in Cina risalgono invece al 3100-2700 a.C., nel sito archeologico della cosiddetta cultura di Majiayao (马家窑). Esistono reperti riconducibili a diverse culture dell'età del bronzo, ma l'utilizzo di questo materiale rimase molto diffuso fino al V secolo a.C.
Secondo la tradizione cinese, la prima dinastia fu quella degli Xia, emersa intorno al 2100 a.C. La dinastia Xia segnò l'inizio del sistema politico cinese basato su monarchie ereditarie, o dinastie, che sarebbe durato per un millennio. La dinastia Xia venne a lungo ritenuta mitica dagli storici fino a quando, nel 1959, non furono effettuati scavi scientifici nei siti della prima età del bronzo di Erlitou, nell'Henan. Non è chiaro, comunque, se questi siti siano resti della dinastia Xia o di un'altra cultura emersa nello stesso periodo. La successiva dinastia Shang è la prima ad essere confermata da testimonianze contemporanee. Gli Shang governarono la pianura del Fiume Giallo, nella Cina orientale, dal XVII all'XI secolo a.C. Le loro iscrizioni sulle ossa oracolari (dal 1500 a.C. circa) rappresentano la più antica forma di scrittura cinese mai trovata e sono le dirette antenate dei caratteri cinesi moderni.Gli Shang vennero sottomessi dagli Zhou, che governarono tra l'XI e il V secolo a.C., anche se l'autorità centralizzata fu lentamente erosa dai signori della guerra feudali. Alla fine, dall'indebolito dominio zhou emersero alcuni principati che smisero di obbedire al legittimo sovrano e continuarono a dichiararsi guerra tra loro durante i 300 anni del cosiddetto periodo delle primavere e degli autunni. All'epoca del periodo degli Stati Combattenti, tra il V e il III secolo a.C., erano rimasti sette grandi stati potenti.
Il periodo degli Stati Combattenti terminò nel 221 a.C., dopo che lo stato di Qin ebbe conquistato gli altri sei regni, riunificato la Cina e stabilito l'ordine dominante di autocrazia. Il re Zheng di Qin, autoproclamatosi Primo Imperatore della dinastia Qin, promulgò le riforme legaliste di Qin in tutta la Cina, in particolare la standardizzazione forzata dei caratteri cinesi, delle unità di misura, della larghezza delle strade (vale a dire la lunghezza degli assi dei carri) e della valuta. La sua dinastia sottomise e annetté i territori delle tribù yue in Guangxi, Guangdong e Vietnam. La dinastia Qin durò solo quindici anni, cadendo subito dopo la morte del Primo Imperatore, in quanto le sue dure politiche autoritarie avevano portato a una diffusa ribellione.A seguito di una diffusa guerra civile durante la quale fu data alle fiamme la biblioteca imperiale di Xianyang, prese il sopravvento la dinastia Han, che governò la Cina tra il 206 a.C. e il 220 d.C.: essa creò un forte senso di identità culturale tra la popolazione, tanto che ancora oggi i cinesi vengono indicati con l'etnonimo «han». Gli Han espansero considerevolmente il territorio dell'impero, con campagne militari che raggiunsero l'Asia centrale, la Mongolia, la Corea del Sud e lo Yunnan e strapparono il Guangdong e il Vietnam settentrionale ai Nanyue. Il coinvolgimento degli Han nell'Asia centrale e in Sogdiana contribuì a stabilire la rotta commerciale terrestre della via della seta, che sostituì il precedente percorso attraverso l'Himalaya fino all'India. La Cina Han divenne gradualmente la più grande economia del mondo antico. Nonostante l'iniziale decentralizzazione degli Han e l'abbandono ufficiale della filosofia del legismo dei Qin a favore del confucianesimo, il governo Han e le dinastie successive ne preservarono le istituzioni e le strutture politiche.
Dopo la fine della dinastia Han seguì un periodo di conflitti noto come «Tre Regni», le cui figure centrali furono successivamente immortalate in uno dei quattro classici della letteratura cinese. Alla fine, gli Wei vennero rapidamente rovesciati dalla dinastia Jin. Tra i Jin scoppiò in seguito una guerra civile dopo l'acesa al trono di un imperatore mentalmente instabile e incapace di governare; i «Cinque Barbari» in seguito invasero e governarono la Cina settentrionale, suddivisa nei «Sedici Stati». Gli Xianbei poi li unificarono, creando il regno degli Wei del nord, il cui imperatore Xiaowen invertì le politiche di apartheid dei suoi precedessori e impose una drastica sinificazione sui suoi sudditi, integrandoli in gran parte nella cultura cinese. Nel sud, il generale Liu Yu fece sì che i Jin abdicassero in favore dei Liu Song. I vari successori di questi stati divennero noti come dinastie del Nord e del Sud, che vennero infine riunite dai Sui nel 581. I Sui riportarono i cinesi han al potere in tutta la Cina, riformarono l'agricoltura, l'economia e il sistema degli esami imperiali, costruirono il Gran Canale e patrocinarono il buddhismo. Tuttavia, il loro dominio cadde rapidamente quando la coscrizione per i lavori pubblici e il fallimento di una guerra nella Corea settentrionale provocarono disordini diffusi.Sotto le successive dinastie Tang e Song, l'economia, la tecnologia e la cultura cinese entrarono nell'età dell'oro. I Tang mantennero il controllo sulle regioni occidentali e sulla via della seta: grazie a loro i mercanti cinesi raggiunsero la Mesopotamia e il Corno d'Africa e la capitale Chang'an divenne un centro urbano cosmopolita. Tuttavia, il regno dei Tang venne devastato e indebolito dalla ribellione di An Lushan nell'VIII secolo. Nel 907, la dinastia Tang si disintegrò completamente quando i signori della guerra locali divennero ingovernabili. La dinastia Song pose fine alla fase di frammentazione nel 960, grazie ad un equilibrio di potere tra Song e Khitan Liao. I Song furono il primo governo della storia a emettere carta moneta e il primo soggetto politico cinese a istituire una flotta da guerra permanente grazie allo sviluppo dell'industria cantieristica, che crebbe di pari passo con il commercio marittimo.
Tra il X e l'XI secolo d.C., la popolazione della Cina raddoppiò fino a raggiungere i 100 milioni circa, principalmente a causa dell'espansione della coltivazione del riso nella Cina centrale e meridionale e della produzione di abbondanti eccedenze alimentari. La dinastia Song vide anche una rinascita del confucianesimo, in risposta alla crescita del buddhismo durante il periodo Tang, e un fioritura della filosofia e delle arti: la pittura paesaggistica e la porcellana raggiunsero nuovi livelli di maturità e complessità. Tuttavia, la debolezza militare dell'esercito Song non passò inosservata alla dinastia Jin degli jurchen, e nel 1127 l'imperatore Song Huizong e la sua capitale Bianjing caddero nelle mani dei Jin dopo una guerra che vide contrapposte le due dinastie. I Song rimasti si ritirarono nella Cina meridionale.La conquista mongola della Cina ebbe inizio nel 1205 con la graduale conquista degli Xia occidentali da parte di Gengis Khan, che successivamente invase anche i territori Jin. Nel 1271 il leader mongolo Kublai Khan fondò la dinastia Yuan, che conquistò gli ultimi domini della dinastia Song nel 1279. Prima dell'invasione mongola, la popolazione della Cina Song era di 120 milioni, scesi a 60 all'epoca del censimento del 1300. Un contadino di nome Zhu Yuanzhang guidò una ribellione che rovesciò gli Yuan nel 1368 e fondò la dinastia Ming come imperatore Hongwu. Sotto la dinastia Ming, la Cina visse un'altra età dell'oro, sviluppando una delle flotte da guerra più forti del mondo e un'economia ricca e prospera in un contesto di fioritura di arte e cultura. Fu durante questo periodo che l'ammiraglio Zheng He condusse l'armata del tesoro dei Ming attraverso l'oceano Indiano, raggiungendo l'Africa orientale.
Nei primi anni della dinastia Ming, la capitale della Cina fu spostata da Nanchino a Pechino. Con il germogliare del capitalismo, filosofi come Wang Yangming criticarono e ampliarono ulteriormente il neoconfucianesimo con concetti di individualismo e di uguaglianza delle «quattro occupazioni». La categoria dei funzionari-letterati divenne una forza a sostegno dell'industria e del commercio nei movimenti di boicottaggio fiscale, che, insieme alle carestie e alla difesa contro le invasioni giapponesi della Corea (1592-1598) e le invasioni manciù, portò al prosciugamento delle casse dello stato. Nel 1644 Pechino fu conquistata da una coalizione di forze contadine ribelli guidate da Li Zicheng. Alla caduta della città, l'imperatore Chongzhen si suicidò. La dinastia manciù dei Qing, all'epoca alleata del generale ming Wu Sangui, rovesciò la breve dinastia Shun di Li e successivamente prese il controllo di Pechino, che divenne la nuova capitale della dinastia Qing.La dinastia Qing, che durò dal 1644 al 1912, fu l'ultima dinastia imperiale della Cina. La conquista dell'impero Ming (1618-1683) costò 25 milioni di vite e l'economia cinese crollò drasticamente. Dopo la caduta dei Ming meridionali, con l'ulteriore conquista del khanato degli Zungari l'impero annetté la Mongolia, il Tibet e lo Xinjiang. L'autocrazia centralizzata venne rafforzata per sopprimere il sentimento anti-Qing e venne portata avanti una politica di valorizzazione dell'agricoltura, limitazione del commercio, Haijin («interdizione marittima») e controllo ideologico attraverso l'inquisizione letteraria: questo portò a una stagnazione sociale e tecnologica.
A metà del XIX secolo, la dinastia Qing sperimentò l'imperialismo occidentale nelle guerre dell'oppio contro Gran Bretagna e Francia. La Cina fu costretta a pagare un risarcimento, ad aprire i porti previsti dal trattato, a consentire l'extraterritorialità per i cittadini stranieri e a cedere Hong Kong agli inglesi ai sensi del trattato di Nanchino del 1842, il primo dei cosiddetti «trattati ineguali». Con la prima guerra sino-giapponese (1894-1895) la Cina Qing perse ogni tipo di influenza sulla penisola coreana e dovette inoltre cedere Taiwan al Giappone.
La dinastia Qing venne anche scossa da disordini interni in cui morirono decine di milioni di persone, specialmente durante la ribellione del Loto Bianco, la fallita rivolta dei Taiping che devastò la Cina meridionale negli anni '50 e '60 e la rivolta dei Dungani (1862-1877) nel nord-ovest. Il successo iniziale del Movimento di autorafforzamento degli anni '60 venne reso vano da una serie di sconfitte militari negli anni '80 e '90.Nel XIX secolo ebbe inizio la grande diaspora cinese. Alle perdite dovute all'emigrazione si aggiunsero quelle provocate da conflitti e catastrofi come la carestia che colpì la Cina settentrionale nel 1876-1879, in cui morirono tra 9 e 13 milioni di persone. Nel 1898 l'imperatore Guangxu elaborò un piano di riforma per stabilire una moderna monarchia costituzionale, ma i suoi piani furono contrastati dall'imperatrice vedova Cixi. La sfortunata ribellione xenofoba dei Boxer del 1899-1901 indebolì ulteriormente la dinastia. Sebbene Cixi sponsorizzasse un programma di riforme, la rivoluzione Xinhai del 1911-1912 pose fine alla dinastia Qing e istituì la Repubblica di Cina. Puyi, l'ultimo imperatore della Cina, abdicò nel 1912.
La Repubblica di Cina partecipò alla prima guerra mondiale schierandosi con le potenze alleate. Il contributo militare cinese al conflitto fu limitato a causa della relativa arretratezza dell'apparato bellico, mentre dal punto di vista economico la Cina fornì supporto alle industrie degli Alleati grazie all'invio di manodopera cinese. Partecipò anche alla seconda guerra mondiale, schierandosi contro l'Asse.
Due guerre civili fra i nazionalisti filoamericani di Chiang Kai-shek (o, in cinese standard, Jiang Jie-Shi 蒋介石) e i comunisti di Mao Zedong (o, nella vecchia trascrizione, Mao Tse-Tung 毛泽东) (1927-1937 e 1945-1949), intervallate dall'invasione giapponese (1937-1945), determinarono la divisione del territorio cinese in due stati distinti, la proclamazione della Repubblica Popolare Cinese di Mao, il 1º ottobre 1949 nella Cina continentale, e della Repubblica Di Cina, detta comunemente Taiwan, sull'isola di Formosa e altre isole (Penghu, Kinmen e Matsu), ancora oggi sotto il controllo della Repubblica di Cina.
Il nuovo governo riunificò il territorio e diede una struttura economica di tipo socialista al Paese, con la nazionalizzazione delle industrie, la creazione delle comuni e la redistribuzione delle terre dei latifondisti ai contadini attraverso iniziative politiche ed economiche che costarono la vita a milioni di persone.Nella seconda metà del Novecento si afferma una linea economica che inizialmente segue il modello sovietico e poi tenta un percorso alternativo che porterà al disastro del grande balzo in avanti (大跃进). La terribile carestia, la repressione, i lavori forzati e la Rivoluzione Culturale (文化大革命), in cui furono protagoniste le Guardie rosse (红卫兵), provocheranno decine di milioni di morti.
Dopo le molteplici carestie nel Paese, negli scontri politici interni del partito si afferma Deng Xiaoping (邓小平), che riorganizza l'economia cinese, favorendo il riconoscimento costituzionale della proprietà privata e l'apertura del mercato a investimenti esteri. La repressione violenta delle proteste di Tiananmen e le conseguenti sanzioni da diversi Stati non fermano la politica del Partito Comunista che, dopo il ritorno di Hong Kong e Macao, porta l'economia cinese ai primi posti del globo.
Anche l'occidentalizzazione della Cina, tentata più volte dagli europei a partire dal XVII secolo e culminata con l'irruzione coloniale dalla seconda metà del XIX secolo, è stata assorbita e trasformata nel corso del XX secolo in una singolare forma di comunismo nazionale, uno dei fattori dominanti nella scena internazionale del secondo dopoguerra, facendo dell'antico "regno di mezzo" uno dei poli della politica mondiale anche nell'era post-Mao.
L'importanza della Cina nel ventunesimo secolo si riflette in virtù del suo ruolo come prima potenza economica per prodotto interno lordo; è inoltre membro fondatore dell'Organizzazione delle Nazioni Unite (è uno dei cinque membri permanenti con il diritto di veto), aderisce al Organizzazione per la Cooperazione di Shanghai (SCO) e fa parte del OMC, dell'APEC, dell'ASEAN, del G2 e del G20. Con l'introduzione della riforma economica basata sul capitalismo nel 1978 la Cina è diventata il Paese con lo sviluppo economico più veloce al mondo, primo maggiore esportatore (2008) e il primo più grande importatore di merci (2010).Molti studiosi hanno definito la Cina come la nuova superpotenza militare emergente; già nel 1964 riesce a sviluppare i suoi armamenti nucleari e mantiene dalla fine della seconda guerra mondiale l'esercito di terra numericamente più grande al mondo (Esercito di Liberazione Popolare), il suo budget per la difesa (con un aumento annuale più 10%) è secondo solo a quello degli Stati Uniti. La rapida industrializzazione e le riforme di mercato hanno ridotto il suo tasso di povertà dal 53% nel 1981 all'8% nel 2001. Tuttavia la Repubblica Popolare Cinese è ora di fronte a una serie di altri problemi, tra cui il rapido invecchiamento della popolazione a causa della politica del figlio unico (一孩政策), le tensioni con Hong Kong, Taiwan e la minoranza uigura in Xinjiang (vedi il genocidio culturale degli uiguri e i campi di rieducazione dello Xinjiang), un ampliamento urbano-rurale, uno squilibrio economico tra regioni costiere e interne e il degrado ambientale.
La superficie della Cina è di 9.706.961 km2, di poco inferiore all'intera Europa, il che ne fa lo Stato più esteso dell'Asia orientale; la popolazione è d'oltre 1.401.586.000 persone, pari a circa il 19,5% della popolazione mondiale: ciò rende la Cina il secondo Paese più popolato del mondo.
La forma di Stato della Cina è una repubblica socialista guidata da un unico partito, il Partito Comunista Cinese; la sua amministrazione è articolata in ventidue province, cinque regioni autonome, quattro comuni e due regioni amministrative speciali.
La Cina confina con quattordici Paesi: a nord con Russia e Mongolia; a est con la Corea del Nord; a sud con Vietnam, Myanmar, Laos, Bhutan e Nepal; a ovest con India, Pakistan, Tagikistan, Kazakistan, Afghanistan e Kirghizistan. Si affaccia inoltre a est sul mar Giallo e sul mar Cinese Orientale e a sud-est sul mar Cinese Meridionale.
Con 9,71 milioni di km2 la Cina è il quarto Paese del mondo per estensione (dopo la Russia, il Canada e gli Stati Uniti d'America) e di conseguenza offre una grande varietà di climi e paesaggi. Il punto sul globo terrestre più lontano dal mare (circa 2.600 km) si trova in Cina, nell'area desertica nella regione Sinkiang-Uygur. Il sud è diviso tra l'altopiano dello Yunnan-Guizhou, con un'altitudine che parte dai 550 metri per arrivare ai 2000 metri, e i bacini dei grandi fiumi che lo attraversano.
Idealmente si potrebbe dividere la Cina in sei grandi regioni: il nord-ovest, la Mongolia interna, il nord-est, la Cina settentrionale, la Cina meridionale e l'estrema regione sud-occidentale.
Si divide in tre fasce climatiche: la parte settentrionale fredda, la centrale più temperata e la meridionale umida. Questa regione comprende a nord un bacino chiamato "il bacino di Zungaria" che, nonostante sia caratterizzato da zone rocciose e sabbiose, è una zona piuttosto fertile dove l'agricoltura viene praticata grazie a vasti sistemi di irrigazione; a sud si trova il bacino del Tarim situato tra gli elevati rilievi del Kunlun. Esso comprende il deserto più arido di tutta l'Asia: il Taklamakan.
Questa regione possiede un clima molto secco e si trova nella parte centro-settentrionale della Cina. La Mongolia interna è un altopiano caratterizzato da deserti di sabbia, roccia e ghiaia che a est degradano in fertili steppe. Questa regione, delimitata a est dalla boscosa catena del Grande Khingan, comprende pianure ondulate divise da aridi piani rocciosi. Il capoluogo è Hohhot (呼和浩特).
Comprende tutta la Manciuria a est della catena del grande Khingan: si tratta di una vasta e fertile pianura circondata da monti e colline tagliate da moltissime valli e piccoli pendii. A sud si trova la penisola di Liaodong, le cui coste sono ricche di porti naturali. Nella parte occidentale del nord est si trovano ampie zone desertiche.
Questa regione si trova nella zona delimitata a nord dalla Mongolia interna e a sud dal bacino del Fiume Giallo; qui si trova l'altopiano del Loess, caratterizzato da profonde vallate, gole e terrazze coltivate, il bassopiano cinese, i monti dello Shandong e gli aspri e inaccessibili rilievi del sud ovest.
Questa regione abbraccia la valle del Fiume Azzurro e numerose regioni del sud. La valle del Fiume Azzurro consiste in una serie di bacini i cui fertili terreni alluvionali sono solcati da canali navigabili e da molti laghi. A ovest si estende il bacino dello Sichuan, un fertile territorio collinare, circondato dagli irregolari altopiani centrali. Gli altopiani meridionali sono compresi tra i monti tibetani e il mare. A est si estendono zone collinari disboscate e soggette ad erosione; lungo la costa si trovano gli irregolari altopiani sud orientali.
È occupata dall'altopiano del Tibet (青藏高原), conosciuto anche come il "tetto del mondo" che, posto a un'altitudine media di 4.512 metri sul livello del mare, è la regione in cui si trovano le montagne più alte del mondo, con quattordici cime che si elevano al di sopra degli 8.000 metri, tra cui il K2 e il monte Everest (珠穆朗玛峰). Morfologicamente vario, costituito da vasti affioramenti rocciosi, alternati da pianure alluvionali, laghi salati e paludi, l'altopiano è attraversato da numerose catene montuose e orlato dall'Himalaya a sud, dal Pamir e dal Karakorum a ovest e dal Quiliam sham a nord. Qui si trova la sorgente del Gange. In estate la catena dell'Himalaya fa da scudo protettivo alle più basse nuvole monsoni, provenienti dal versanti indiano e nepalese. Le piogge sono dunque limitate, presenti soprattutto nei mesi di luglio e agosto.
La Cina è sede di un gran numero di fiumi e i tre maggiori sono: lo Huang He 黄河 (in italiano "Fiume Giallo"), il Chang Jiang 长江 (o "Fiume Azzurro") e lo Xi Jiang 西江  (o "fiume dell'ovest"), che nella parte media e bassa del loro corso dividono tre grandi assi orografici della Cina orientale e hanno la loro origine sull'altopiano tibetano.
Il Fiume Giallo nasce nelle montagne del Qinghai (青海), percorre il territorio cinese per circa 4.855 km, prima di sfociare nell'oceano Pacifico presso la penisola dello Shandong (山东). Il Fiume Azzurro è il maggiore fiume cinese e il terzo per lunghezza al mondo. Anch'esso nasce dalle montagne del Qinghai, ma procede verso sud-est attraversando così zone di montagne ricche di acqua che gli garantiscono una notevole portata. Lo Xi Jiang nasce sull'altopiano dello Yunnan e ha notevole importanza dal punto di vista agricolo, dato il clima subtropicale delle regioni irrigate. Nel Guangdong confluisce nello Zhu Jiang (珠江) o fiume delle Perle, che è un'altra importante arteria di trasporto fluviale con il suo delta che arriva fino alla città di Canton e oltre verso un territorio pieno di canali e dighe.
Circa la metà dei fiumi della Cina, compresi i tre più lunghi (Fiume Azzurro, Fiume Giallo e Xi Jiang), scorre da ovest a est e sfocia nei mari cinesi aperti all'oceano Pacifico; in minore quantità sfociano nel mar del Giappone, mentre altri sono privi di sbocco sul mare e quindi si gettano negli aridi bacini occidentali e settentrionali, dove le acque filtrano nel sottosuolo formando profonde e importanti riserve d'acqua. Le piene dei grandi fiumi portano inondazioni che hanno sovente conseguenze disastrose sugli insediamenti umani e sulle coltivazioni.
Il censimento nazionale del 2015 ha permesso di stimare la popolazione della Repubblica Popolare Cinese in 1.367.820.000 persone; il 17,5% di essi aveva un'età di 14 anni o inferiore, il 67% era tra i 15 e i 59 anni e il 15,5% aveva più di 60 anni. Il tasso di crescita della popolazione per il 2013 è stato stimato di essere dello 0,46%. Sempre secondo il censimento, la densità della popolazione era di 139,6 ab./km2 e un ISU di 0,777; classificandosi all'81º posto. La popolazione è sparsa in modo molto irregolare; è infatti concentrata prevalentemente nelle province orientali e nelle grandi pianure, mentre a ovest, zona più aspra e arida, vi è una densità bassissima. La Cina annovera una dozzina di grandi città con uno o più milioni di residenti di lungo periodo, tra cui 7 megalopoli come Chongqing, Shanghai, Pechino, Tientsin, Shenzhen, Canton e Hong Kong i cui abitanti, sommati, formano una popolazione di oltre 130 milioni di abitanti. Le principali città della Cina svolgono ruoli chiave a livello nazionale e per quanto riguarda l'identità regionale, la cultura e l'economia. L'aspettativa di vita è salita a 73 anni.
Anche se per gli standard occidentali il Paese può essere considerato a reddito medio, a partire dal 1978 la sua rapida crescita ha permesso a centinaia di milioni di suoi cittadini di uscire dalla povertà. Nel 2009 circa il 10% della popolazione cinese vive al di sotto della soglia di povertà di 1 dollaro al giorno, rispetto al 64% del 1978. La disoccupazione in ambito urbano, al 2014, era di circa il 4,1%. La disoccupazione media si attesta attorno al 10%. Sono cresciuti notevolmente sia la fetta di popolazione appartenente al ceto, sia i "super ricchi" (individui con un patrimonio superiore a 10 milioni di yuan). Con oltre 1,4 miliardi di persone e una costante diminuzione delle risorse naturali, il governo cinese si è dimostrato molto preoccupato per l'elevato tasso di crescita della popolazione e, fin dal 1979 e con risultati alterni, ha tentato di attuare una politica severa di pianificazione familiare, nota come "politica del figlio unico". Con questa dottrina, fino al 2013, si è cercato di limitare le famiglie ad avere un unico figlio, con eccezioni per le minoranze etniche e un certo grado di flessibilità nelle zone rurali. Un importante allentamento di questa politica è stato promosso nel dicembre 2013, consentendo alle famiglie di avere due figli se uno dei genitori è figlio unico. I dati del censimento del 2010 hanno svelato che il tasso di fertilità totale era di circa 1,4.Le indicazioni politiche, insieme alla tradizionale preferenza per i figli di sesso maschile, può aver contribuito a uno squilibrio nel rapporto tra i sessi. Secondo il censimento del 2010 il rapporto nelle nascite era di 118,06 maschi per 100 femmine, un valore che si discosta dalla media, che è di circa 105 maschi per 100 femmine. Il censimento del 2010 ha rilevato che i maschi rappresentavano il 51,27% della popolazione totale. Tuttavia il rapporto tra i sessi della Cina è più equilibrata di quanto non fosse nel 1953, quando i maschi erano il 51,82%.
ll tasso di alfabetizzazione è passato dal 20% nel 1949 ad oltre il 65% trenta anni dopo.Il tasso di alfabetizzazione sopra i 15 anni è del 98%, mentre per gli uomini è del 99,2% e per le donne del 96,7% (stime 2001); nel 1950 esso era del 20%.
Studenti universitari: 2,8%; 30 milioni (2010), con aumento di 5 milioni per anno.
La Cina riconosce ufficialmente 56 gruppi etnici distinti (民族), il più grande dei quali è quello dei i cinesi han (汉族), che costituiscono circa il 91,9% della popolazione totale, ma la distribuzione è molto irregolare; esistono infatti vaste zone della Cina occidentale in cui l'etnia han è una minoranza. Inoltre la riunione di molti cinesi nella maggioranza han oscura alcune delle grandi differenze linguistiche, culturali e etniche che sussistono tra persone all'interno di questo stesso gruppo. Le grandi minoranze etniche comprendono gli zhuang 壮族 (16 milioni), i manciù 满族 (10 milioni), i cinesi hui 回族 (9 milioni), i miao/Hmong 苗族 (8 milioni), gli uiguri 维吾尔 (7 milioni), gli yi 彝族 (7 milioni), i tujia 土家族 (5,75 milioni), i mongoli 蒙古族 (5 milioni), i tibetani 藏族 (5 milioni), i buyei 布依族 (3 milioni) e i coreani 朝鲜族 (2 milioni). La natura multietnica della Cina è il risultato in parte dei territori incorporati dalla dinastia Qing, i cui imperatori erano essi stessi di etnia manciù e non membri della maggioranza han. Le teorie etniche cinesi sono state pesantemente influenzate da quelle dell'Unione Sovietica. La politica ufficiale afferma di essere contro l'assimilazione e sostiene che ogni gruppo etnico dovrebbe avere il diritto di sviluppare il proprio linguaggio e la propria cultura. Il grado di integrazione dei gruppi etnici di minoranza con la comunità nazionale varia largamente da gruppo a gruppo. Alcuni di essi, come i tibetani e gli uiguri, provano un forte sentimento di ostilità verso la maggioranza. Invece altri gruppi come gli zhuang, gli hui e i manciù, sono ben integrati.
Il governo cinese si dichiara formalmente "laico" e in quanto tale non riconosce alcuna religione "di Stato". L'articolo 36 della Costituzione cinese stabilisce la libertà di credo religioso, bandendo e proibendo qualsiasi forma di intolleranza e coercizione. L'idea cinese di "religione" non corrisponde pienamente a quanto con questo termine si intende in Occidente; il termine cinese tradotto come "religione" — zōngjiào 宗教 — è un'introduzione recente (dal giapponese nel XX secolo) e definisce quelle "dottrine" dotate di un corpo istituzionale e scritturale ben definito. Gran parte della tradizione spirituale cinese, tuttavia, si svolge al di fuori delle forme dottrinali ed ecclesiastiche, costituendo quella che è definita dagli studiosi "religione tradizionale cinese", e in cinese "credi nativi" o "popolari" — 民間信仰 mínjiān xìnyǎng, riconosciuta come tale anche sul piano giuridico e pertanto come una categoria distinta rispetto alle "religioni" dottrinali.Le dottrine (zongjiao) riconosciute e in quanto tali gestite a livello statale, sono cinque: il buddhismo, il taoismo, il protestantesimo, il cattolicesimo e l'islam. Il taoismo si sviluppò in Cina a partire dal I-II secolo. Il buddismo si diffuse nel Paese, introdotto dall'India, con il VI secolo. Il cristianesimo e l'islam sono presenti in Cina come religioni minoritarie, il secondo predominante tra alcune etnie non-han (i più numerosi sono gli hui e gli uiguri). Il quadro religioso del Paese è tuttavia più complesso, una volta che si guardi alla situazione al di fuori dei riconoscimenti ufficiali, infatti non c'è una netta linea di demarcazione tra buddhismo, taoismo e pratiche religiose locali (minjian xinyang), e sono in particolare queste ultime a costituire un oggetto di difficile indagine e quantificazione. Esse sono infatti un insieme eterogeneo di atteggiamenti rituali che possono comprendere l'omaggio a divinità locali della natura, della nazione cinese (fondatori culturali e inventori, eroi, patriarchi di lignaggi), oppure agli antenati della propria famiglia. Ciò significa che ogni lignaggio (宗族 zongzu o 家族 jiazu, l'equivalente della gens romana, ovvero tutte le famiglie che condividono lo stesso cognome, per esempio i Wu o i Lin di una determinata regione, più o meno estesa) spesso fa riferimento a specifici templi, titolati ai capostipiti del lignaggio stesso; ogni famiglia in tal modo ricorda e onora le proprie origini. Il taoismo in certe sue scuole funge da cornice rituale per alcune espressioni della religione tradizionale nativa. Esistono anche forme dottrinali della religione tradizionale (民間宗教 mínjiān zōngjiào, "dottrine native" o "popolari") che tuttavia non sono riconosciute a livello nazionale oppure godono di riconoscimenti solo a livello provinciale (un esempio tra i tanti, la dottrina del sanyiismo riconosciuta ufficialmente in Fujian dal 2011).
Il culto degli antenati è una delle espressioni più evidenti del confucianesimo, la scuola di pensiero che più di ogni altro ha condizionato e condiziona tuttora la morale e il comportamento dei cinesi. Sebbene non sia tra le dottrine riconosciute, la sua influenza sulla morale cinese è tangibile (rispetto dei genitori, rapporti tra uomo e donna, educazione dei figli e modelli di comportamento virtuoso). Negli ultimi anni è in atto un processo di riscoperta e reinvenzione del confucianesimo che prende forma in una grande varietà di iniziative e gruppi di studio, di culto e di politica.
Per quanto riguarda il buddismo tibetano e il cattolicesimo va ricordato che se da un lato il riconoscimento ufficiale consente la pratica religiosa ai credenti di queste religioni, dall'altro comporta l'obbligo di giurare fedeltà allo Stato da parte delle gerarchie religiose. Esse sono gestite da istituzioni inquadrate a livello statale, i cui membri sono tenuti a giurare fedeltà alla repubblica. Il XIV Dalai Lama Tenzin Gyatso e il suo Panchen Lama (l'autorità incaricata della scelta del successore del Dalai Lama) non sono riconosciuti come autorità religiosa dallo Stato cinese, il quale ha scelto un proprio Panchen Lama. Per quanto riguarda il cattolicesimo lo Stato cinese non riconosce i vescovi nominati dalla Santa Sede, che sono spesso di fatto soggetti a provvedimenti restrittivi, e reclama invece per sé il diritto alla nomina di questi ultimi. I cattolici cinesi fedeli alla Chiesa cattolica sono pertanto costretti celebrare i propri riti in clandestinità.
In aggiunta alle religioni già menzionate sono presenti varie religioni delle minoranze etniche che abitano alcune regioni della Cina e un numero non quantificato di aderenti a una varietà di nuove religioni sorte principalmente nell'alveo della religione tradizionale cinese.
I rilevamenti statistici parte del Chinese General Social Survey condotti dal 2008 al 2012 su ampi campioni della popolazione hanno restituito una media del 6,2% di persone dichiarantesi buddisti, 2,3% cristiani, 2,2% membri di sette religiose di matrice popolare, 1,7% musulmani e 0,2% seguaci di altre religioni. Del resto della popolazione solo il 6,3% sono le persone dichiarantesi "atee", mentre la maggioranza assoluta rimanente sono persone "non religiose" nel senso di non appartenenti alle associazioni religiose di stato, ma impegnate in culti tradizionali di dèi e antenati. Secondo rilevamenti statistici del 2014 circa il 70% dei cinesi pratica la religione tradizionale che comprende confucianesimo, taoismo e buddismo (buddismo cinese). Gli aderenti al buddismo sono circa il 16%. I cristiani sono circa il 2,5%. I musulmani sono circa lo 0,5%.Un sondaggio effettuato alla fine del 2014 ha rilevato che il 61% della popolazione si considera "atea".
Esempi di luoghi di culto delle religioni cinesi
La tradizione ha tramandato l'immagine del cinese come un'unica lingua dotata di pochi dialetti principali, ma con l'avvento della linguistica comparativa si è affermata l'interpretazione che vede invece il cinese come una vasta famiglia di "parlate affini", le cosiddette lingue sinitiche (汉语族). Esse costituiscono una branca importante delle lingue sinotibetane (汉藏语系) e sono accomunate da caratteristiche importanti come la tonalità e l'ordine soggetto-verbo-oggetto, così come dal fatto di servirsi tutte quante di un unico sistema di scrittura basato sui caratteri cinesi (汉字, usati anche in Corea, Giappone e Vietnam e noti anche come hanja, kanji e chu nom). Tutte queste parlate locali si possono classificare in base alla loro appartenenza a pochi "gruppi dialettali" noti come lingua mandarina, lingua Wu, lingua Hakka, la lingua Yue (la denominazione di "lingua" è dovuta al fatto che anticamente venivano semplicemente considerati "dialetti" del cinese, mentre in realtà costituiscono vere e proprie famiglie di lingue affini e distinte) e altre ancora.
A fronte di questa situazione la Cina offre oggi un panorama linguistico assai variegato, caratterizzato da centinaia di parlate locali, ciascuna contraddistinta dai suoi dialetti. Molte di queste lingue non sono mutuamente intelligibili.
La lingua maggiormente diffusa nella Cina continentale è il cinese mandarino, che viene parlato (in una qualche varietà locale) dal 70% della popolazione di madrelingua cinese. Grazie alla sua diffusione in tutto il Paese il mandarino è stato scelto agli inizi del XX secolo come base per la codifica di una pronuncia standard della lingua cinese, allo scopo di facilitare l'integrazione territoriale e culturale del paese.
Nel 1932 è stato così adottato ufficialmente il cosiddetto mandarino standard (普通话 o "lingua comune"), una pronuncia codificata a partire da una variante locale del cinese mandarino parlata nei pressi di Pechino (北京话). Il mandarino standard è divenuto successivamente lingua ufficiale della Repubblica Popolare Cinese, di Taiwan, riconosciuto a Singapore e in Malesia; è soprattutto una delle sei lingue ufficiali dell'ONU.
La scrittura del cinese si basa su un sistema di caratteri la cui origine risale a incisioni su ossa oracolari 甲骨文 (gusci di tartaruga e scapole di bue messi sul fuoco durante le divinazioni) risalenti a prima dell'età del bronzo. Il sistema di scrittura fu standardizzato per la prima volta nel III secolo a.C., ai tempi del primo imperatore della dinastia Qin, ed è stato riordinato nei dizionari con un sistema di 214 radicali detti radicali Kangxi (康熙部首), usati anche per riordinare gli hanja, kanji e chu nom. Pur avendo subito una naturale evoluzione nel corso dei secoli, il sistema di scrittura basato su caratteri è rimasto sostanzialmente integro negli anni. Negli anni cinquanta la Cina ha introdotto una riforma del sistema di scrittura con l'adozione dei cosiddetti caratteri semplificati (简体字). Questo sistema di scrittura è usato nella Repubblica Popolare Cinese e a Singapore, mentre a Taiwan e Hong Kong si usano ancora i caratteri tradizionali (繁体字). Ciascun carattere cinese può avere diverse pronunce a seconda della lingua del parlante, ma il suo significato non cambia. Spesso ciò avviene anche nel caso dei kanji e hanja e in svariati casi anche nei chu nom.
Il cinese standard è anche dotato di un sistema di romanizzazione ufficiale chiamato Hanyu Pinyin (汉语拼音), che permette di trascrivere la pronuncia standard dei caratteri cinesi servendosi dell'alfabeto latino e di alcuni diacritici eventuali. Il padre dello Pinyin, adottato ufficialmente in Cina l'11 febbraio 1958, viene spesso ritenuto Zhou Youguang (周有光). Il mandarino prevede in tutto 415 sillabe che possono essere pronunciate applicando quattro toni diversi, segnalati sopra le vocali come diacritici o accanto ad esse come numeri.
Oltre al cinese standard e alle varianti regionali e dialetti locali, vi sono altre lingue, diffuse specialmente nelle regioni più esterne, alcune delle quali sono riconosciute dallo Stato come seconde lingue minoritarie ufficiali, in particolare nelle regioni amministrative speciali: il mongolo nella Mongolia interna, il tibetano in Tibet, l'uiguro nello Sinkiang; e poi il coreano e il kazaco.
La Cina è una repubblica popolare e il massimo organo legislativo è il Congresso nazionale del popolo (全国人民代表大会), i cui rappresentanti rimangono in carica per cinque anni. L'elezione di tali rappresentanti avviene per via indiretta attraverso un sistema piramidale di assemblee e comitati: i cittadini riuniti in assemblee eleggono dei comitati, i cui rappresentanti a loro volta si riuniscono in assemblee per eleggere i propri rappresentanti di livello superiore e così via fino all'elezione dei membri del Congresso, che elegge a sua volta un Comitato permanente che ne esercita le funzioni negli intervalli tra le sessioni plenarie, che avvengono di norma una volta l'anno: in tali occasioni il Congresso può nominare il presidente della repubblica e i membri del governo, del quale supervisiona l'operato e all'occorrenza approva le leggi.
Il potere esecutivo è nelle mani del Consiglio di Stato (国务院), l'organo di governo del quale fanno parte il primo ministro (总理) e i capi dei vari ministeri, oltre a eventuali rappresentanti di agenzie statali di livello superiore a quello ministeriale (può trattarsi di agenzie di coordinamento). Fin dalla fondazione della Repubblica Popolare Cinese nel 1949 le più importanti cariche dello Stato sono sempre state occupate da dirigenti di alto livello del Partito Comunista Cinese (a titolo di esempio, l'attuale Presidente della Repubblica (主席) Xi Jinping (习近平) è anche segretario generale del partito; lo stesso valeva per il suo predecessore Hu Jintao 胡锦涛) con il risultato che la leadership politica dello Stato cinese ha sempre coinciso con il gruppo dirigente del Partito Comunista: ciò comporta che di fatto esiste un unico soggetto politico alla guida del Paese.
Le leggi approvate dal Congresso sono di solito proposte direttamente dal Consiglio di Stato, le quali sono il risultato delle decisioni prese all'interno del Politburo. Dal momento che il Congresso è composto per la maggior parte da iscritti al partito, l'esito delle votazioni è già noto in anticipo e l'approvazione delle leggi è un fatto quasi scontato (sebbene negli ultimi anni vi siano stati episodi in cui il Congresso non ha approvato in prima battuta alcuni provvedimenti proposti dal Consiglio di Stato).A capo del potere giudiziario vi è la Corte suprema del popolo, a cui spetta in ultima istanza il giudizio sui processi. Dal 2006 è l'unica avente titolo di pronunciare sentenze di condanna a morte.
Le province cinesi da sempre rivestono un importante ruolo culturale in Cina. I cinesi tendono a identificarsi con la provincia nativa e solitamente a ogni territorio provinciale corrispondono determinati stereotipi riferiti alla popolazione. I confini della maggior parte delle province cinesi furono stabiliti ai tempi della tarda dinastia Ming. La Cina ha una giurisdizione su ventidue province (e considera Taiwan la ventitreesima), cinque regioni autonome, quattro municipalità e due regioni amministrative speciali.
Oltre a rivendicare Taiwan, la Cina è stata coinvolta in una serie di altre dispute territoriali internazionali. Dal 1990 la Cina è impegnata in negoziati per risolvere le contese sui territori del Kashmir, tra cui una tratta di un confine conteso con l'India e una frontiera non ben definita con il Bhutan. La Cina contesta il possesso di diverse piccole isole nella parte orientale e sud del mar Cinese Meridionale: le isole Ryukyu e le isole Senkaku/Diaoyu al Giappone, la provincia dell'Arunachal Pradesh all'India, le isole Paracelso al Vietnam (attualmente sotto amministrazione cinese) e le isole Spratly ai diversi Stati sud-est asiatici. Il 21 maggio 2014 il presidente Xi, parlando a una conferenza a Shanghai, si impegna a risolvere pacificamente queste contestazioni territoriali affermando: «La Cina intende perseguire la soluzione pacifica delle controversie con altri Stati sovrani sui diritti e gli interessi territoriali e marittimi».
La Costituzione della Repubblica Popolare Cinese, quella corrente, fu adottata dal V Congresso Nazionale del Popolo il 4 dicembre 1982.
La prima università nazionale cinese venne fondata nel dicembre 1898, col nome di Università Imperiale della capitale: si tratta dell'Università di Pechino, (in cinese conosciuta col nome di Beidà, 北京大学 oppure 北大), è una delle più rinomate a livello internazionale.
Dal 1986 l'educazione obbligatoria comprende la formazione primaria e media, che complessivamente durano nove anni. Nel 2010 circa l'82,5% degli studenti hanno continuato a studiare nelle scuole secondarie. Il gāokǎo (高考S), l'esame di Stato d'ammissione all'università, è un prerequisito per accedere alla maggior parte delle istituzioni dell'educazione superiore. Sempre nel 2010 il 27% dei diplomati di scuola secondaria hanno continuato a studiare nelle università. L'orientamento professionale è a disposizione degli studenti dei livelli secondari e terziari. Nel febbraio del 2006 il governo si è impegnato a rendere completamente gratuiti i primi nove anni d'istruzione. La spesa annuale per l'istruzione è aumentata da meno di 50 miliardi di dollari statunitensi nel 2003 a più di 250 miliardi di dollari nel 2011. Tuttavia vi è ancora un grande divario nelle condizioni d'istruzione; per esempio, nel 2010 la spesa annuale per l'istruzione secondaria a Pechino era di circa 3300 $ per alunno, mentre nel Guizhou, una delle province più povere, non superava i 530 $ per alunno. Nel 2012 si sono iscritti circa l'89% dei cinesi d'età avanzata per frequentare la scuola secondaria. Nel 2007 c'erano 396 567 scuole primarie, 94 116 scuole secondarie e 2236 università. Nel 2010 la popolazione con più 15 anni d'età sapeva leggere e scrivere, paragonato col 20% del 1950. Va notato che gli studenti di Shanghai hanno ottenuto i migliori risultati in matematica, in scienze e in letteratura nell'esame PISA del 2012.
Il Ministero della Salute, insieme agli uffici sanitari provinciali, supervisiona i bisogni di salute della popolazione cinese. Sin dai primi anni cinquanta la politica sanitaria cinese ha prestato particolare attenzione alla salute pubblica e alla medicina preventiva. A quel tempo il Partito Comunista Cinese iniziò la "campagna patriottica della salute" che mirava a migliorare i servizi igienici, nonché il trattamento e la prevenzione di diverse patologie. Malattie come il colera, il tifo e la scarlattina, che precedentemente erano diffuse in Cina, furono quasi sradicate grazie a questa campagna. Dopo che Deng Xiaoping iniziò le riforme economiche del 1978 la salute pubblica cinese migliorò rapidamente per via di una migliore nutrizione, anche se molti dei servizi sanitari pubblici gratuiti scomparvero insieme con Comuni del Popolo. La sanità in Cina è stata quindi in gran parte privatizzata e ha registrato un significativo aumento della qualità. Nel 2009 il governo ha intrapreso un programma triennale su larga scala concernente l'assistenza sanitaria del valore di 124 miliardi di dollari. Questa iniziativa ha portato nel 2011 il 95% della popolazione cinese ad avere una copertura di base di assicurazione sanitaria. Nel 2011 la Cina era stimata per essere il terzo più grande fornitore al mondo di prodotti farmaceutici, ma la popolazione era colpita dallo sviluppo e dalla distribuzione di farmaci contraffatti.A partire dal 2012 l'aspettativa media di vita alla nascita è di 75 anni, e il tasso di mortalità infantile è del 12 per mille. Entrambi i dati sono migliorati in modo significativo dal 1950. Il tasso di arresto della crescita, una condizione causata dalla malnutrizione, è diminuito dal 33,1% del 1990 al 9,9% del 2010. Nonostante i significativi miglioramenti nella salute e la costruzione di strutture mediche avanzate, la Cina ha diversi problemi emergenti di sanità pubblica, come ad esempio le malattie respiratorie causate dall'inquinamento atmosferico diffuso, le centinaia di milioni di fumatori di sigarette e l'aumento dell'obesità tra i giovani abitanti dei centri urbani. La numericamente grande popolazione della Cina e le città densamente popolate hanno portato allo svilupparsi di gravi focolai di malattie negli ultimi anni, come ad esempio lo scoppio nel 2003 della SARS. Si stima che nel 2010 l'inquinamento atmosferico abbia causato 1,2 milioni di morti premature in Cina.
Le forze armate della Repubblica Popolare Cinese sono composte da Esercito Popolare di Liberazione, Polizia Armata del Popolo e milizia popolare. Il comando unificato di tutte le forze armate risiede presso la commissione militare centrale, mentre il Ministero della Difesa alle dipendenze del Consiglio di Stato si occupa di gestire la difesa nazionale.
Il fulcro delle forze armate cinesi è costituito dall'Esercito Popolare di Liberazione (中国人民解放军S, Zhōngguó Rénmín Jiěfàng JūnP, abbreviato in EPL; più comunemente noto come PLA, acronimo di People's Liberation Army) che, con un apparato di circa 2.285.000 soldati, è il più grande esercito permanente esistente al mondo.L'EPL è composto da Esercito (che conta su 1,25 milioni di unità in servizio attivo), Marina, Aeronautica e da una forza strategica denominata Secondo Corpo di Artiglieria, che gestisce il deterrente nucleare cinese.
Secondo i dati forniti dal governo cinese, il bilancio militare per il 2015 ammontava a 145 miliardi di dollari statunitensi, conquistando il secondo posto come più grande budget militare tra gli Stati del mondo. Tuttavia molte autorità, compresa la SIPRI e l'Ufficio del Segretario della Difesa statunitense, sostengono che questo budget non rifletta il reale livello di spesa militare, che si presume quindi assai più elevato rispetto ai dati ufficiali.Entrata ufficialmente in possesso di armi nucleari, la Cina ha aderito nel 1992 al trattato di non proliferazione nucleare. Non ci sono dati ufficiali sul numero di testate atomiche effettivamente operative, ma soltanto stime dei vettori (missili a breve, medio e lungo raggio) in possesso del Paese (nel 2015 il Dipartimento della Difesa americano stima in almeno 1200 SRBM e 50 o 60 ICBM). Varie istituzioni di monitoraggio delle potenze atomiche stimano il numero di testate effettive nell'ordine delle 240, ma circolano interpretazioni che stimano questa cifra essere assai più alta.La Cina è considerata sia una grande potenza militare regionale che una potenziale superpotenza militare. Per compensare ciò, a partire dai primi anni 2000 essa ha sviluppato numerose attività per allargare la propria potenziale azione, la sua prima portaerei è entrata in servizio nel 2012, e mantiene inoltre una consistente flotta di sottomarini, tra cui otto di attacco a propulsione nucleare e missili balistici sottomarini. La Cina ha inoltre creato una rete di relazioni militari straniere.Negli ultimi decenni la Cina ha compiuto progressi significativi nella modernizzazione della sua forza aerea grazie all'acquisto di aerei da combattimento russi come il Sukhoi Su-30 e anche mediante la produzione di propri velivoli moderni e in particolare il Chengdu J-10, J-20 e gli Shenyang J-11, J-15, J-16 e J-31. La Cina è inoltre impegnata nello sviluppo di un aereo stealth proprio e numerosi droni da combattimento. Il Paese ha inoltre aggiornato la sua forza terrestre, sostituendo il suo ormai vecchio parco di carri armati sovietici con numerose varianti del moderno ZTZ-99 e sistemi per migliorare il command and control warfare. La Cina ha inoltre sviluppato o acquisito numerosi sistemi missilistici avanzati, tra cui missili anti-satellite, missili da crociera e ICBM nucleari lanciati da sottomarini. Secondo i dati dell'Istituto Internazionale di Ricerche sulla Pace di Stoccolma, tra il 2010 e il 2014, la Cina è diventato il terzo più grande esportatore al mondo delle principali armi con un incremento del 143% rispetto al periodo 2005-2009.Questa crescita smisurata ha portato la Cina nel 2015 a dover frenare le esportazioni di droni e supercomputers. La Cina ha rafforzato il controllo sul suo settore tecnologico in quanto cerca di evitare infiltrazioni di spie straniere, puntando alla costruzione di aziende tecnologiche competitive a livello mondiale, che possano rendere il paese tecnologicamente autosufficiente dall'Occidente.La marina dell'Esercito Popolare di Liberazione, fino ai primi anni novanta del XX secolo la marina militare ha ricoperto un ruolo subordinato alle forze armate terrestri. Ha subito in seguito una rapida modernizzazione ed è ormai, nel XXI secolo inoltrato, la terza più potente al mondo, con oltre 200 000 uomini, organizzata in tre grandi flotte: Flotta del mare del nord con sede a Tsingtao, la flotta del mar oriente con sede a Ningbo e la flotta del mar del sud con sede a Zhanjiang. Il suo teatro d'operazioni si estende fin dove la Cina ha o prevede di avere basi d'appoggio: Maldive, Bangladesh, Pakistan, Gibuti e Birmania.
Fino al 1911 la Cina era una monarchia, formalmente facente capo all'imperatore.
La rivoluzione cinese del 1911 portò alla deposizione dell'ultimo imperatore Pu Yi (all'epoca ancora bambino) e alla proclamazione della prima Repubblica di Cina nel 1912 sotto la presidenza di Sun Yat-sen. Il panorama politico del Paese fu determinato dal partito nazionalista Kuomintang, che a ridosso della seconda guerra mondiale era divenuto di fatto l'unico partito al governo. Gli anni quaranta furono dominati dallo scontro tra le forze nazionaliste e quelle del nascente Partito Comunista Cinese. Dopo la fine della seconda guerra mondiale la situazione sfociò in una vera e propria guerra civile che coinvolse l'intero Paese. Essa si concluse nel 1949 con la vittoria delle forze comuniste. In quello stesso anno il partito nazionalista del Guomindang trasferì formalmente la capitale della Repubblica di Cina presso Taipei sull'isola di Formosa, dove si rifugiò l'intero governo repubblicano, che continuò a rivendicare la sovranità territoriale sull'intero territorio della Cina e delle sue isole. Nel mese di ottobre dello stesso anno il Partito Comunista proclamò la nascita della Repubblica Popolare Cinese, rivendicando a sua volta la sovranità su tutto il territorio precedentemente governato dalla Repubblica di Cina, ivi inclusa la stessa isola di Formosa, sulla quale però non aveva modo di esercitare alcun potere effettivo. Da allora la Cina continentale è sotto il diretto controllo e l'amministrazione diretta del Partito Comunista Cinese, che include formalmente Taiwan tra l'elenco delle proprie province, sebbene non eserciti su di essa alcun controllo. Di converso il governo di Taiwan rivendica e mantiene il proprio status di governo indipendente, non rinunciando al diritto alla sovranità formale sulla Cina continentale, che è anche scritto nella sua stessa costituzione.
Per più di quindici anni la comunità internazionale non riconobbe la Repubblica Popolare Cinese come Stato sovrano. Fino al 1971 fu infatti un rappresentante della Repubblica di Cina a sedere sul seggio cinese all'Assemblea delle Nazioni Unite e presso il Consiglio di Sicurezza dell'ONU. A partire dal 1971 la maggior parte degli Stati del mondo riconobbero la Repubblica Popolare come legittimo rappresentante della Cina nel panorama internazionale, chiudendo formalmente le loro relazioni diplomatiche con Taiwan e nel 1971 il seggio cinese all'ONU passò alla Repubblica Popolare.
Questa particolare situazione, in cui due governi contemporaneamente esistenti de facto rivendicano entrambi la sovranità sul territorio cinese, è espressa e sintetizzata nel principio "un Paese, due sistemi", reso celebre dopo esser stato formulato dal leader comunista Deng Xiaoping.
Dal 1949 il Partito Comunista Cinese è l'unico soggetto politico alla guida del Paese. Esso è il secondo più grande partito del mondo con più di 97 milioni di membri, dietro solo al Bharatiya Janata Party.Alla sua fondazione la Repubblica Popolare Cinese era uno Stato socialista con un'economia pianificata, votato alla realizzazione del socialismo reale. Dopo la morte di Mao Zedong nel 1976 il Partito Comunista Cinese sotto la guida del nuovo segretario generale Deng Xiaoping iniziò una serie di riforme economiche che segnarono il passaggio al cosiddetto socialismo con caratteristiche cinesi o socialismo di mercato.
Appartengono alla Repubblica Popolare Cinese anche le città di Hong Kong e di Macao, che fino alla fine del XX secolo erano le ultime colonie in terra d'Asia rispettivamente di Regno Unito e Portogallo. Hong Kong tuttora infatti presenta varie caratteristiche del Regno Unito, come ad esempio la guida automobilistica sulla corsia di sinistra.
La Repubblica Popolare Cinese intrattiene relazioni diplomatiche con 171 Paesi e conta 162 ambasciate proprie all'estero. La sua legittimità è contestata dalla Repubblica di Cina e da pochi altri Paesi; è infatti il più grande e popoloso Stato ad avere un riconoscimento limitato. Nel 1971 la Repubblica Popolare Cinese ha sostituito la Repubblica di Cina come unico rappresentante della Cina alle Nazioni Unite ed è uno dei cinque membri permanenti del Consiglio di sicurezza. La Cina è anche un ex membro e leader del movimento dei Paesi non allineati e si considera ancora oggi un portavoce per i Paesi in via di sviluppo. Insieme a Brasile, Russia, India e Sudafrica, la Cina è un membro del gruppo BRICS che comprende le principali economie emergenti.La Cina è anche membro dello SCO, un'alleanza militare di cui è uno dei cinque membri fondatori. È inoltre membro del Comitato Zangger.
Sotto la sua interpretazione della politica di una sola Cina, Pechino pone delle condizioni nello stabilire relazioni diplomatiche con Paesi che riconoscono Taiwan e non mantengono alcun legame ufficiale con il governo della Repubblica di Cina. I funzionari cinesi in numerose occasioni hanno protestato con Paesi esteri che hanno aperto sedi diplomatiche e rapporti commerciali con Taiwan, in particolare in materia di vendita di armamenti.Gran parte della attuale politica estera cinese si basa sui cinque principi della coesistenza pacifica e sono inoltre guidati dal concetto di "armonia senza uniformità", che incoraggia le relazioni diplomatiche tra gli Stati nonostante vi siano differenze ideologiche. Questa politica può portare la Cina a sostenere stati considerati pericolosi o repressivi da parte delle nazioni occidentali, come lo Zimbabwe, la Corea del Nord e l'Iran. La Cina ha una stretta relazione economica e militare con la Russia e i due Stati votano spesso all'unisono nel Consiglio di sicurezza delle Nazioni Unite.
Il movimento democratico cinese, gli attivisti sociali e alcuni membri del Partito Comunista Cinese ritengono necessaria una riforma politica e sociale. Mentre i controlli dello Stato sull'economia e sul sociale sono stati notevolmente ridotti a partire dal 1970, la libertà politica è ancora fortemente limitata. La Costituzione della Repubblica Popolare Cinese afferma che i "diritti fondamentali" dei cittadini comprendono: la libertà di parola, la libertà di stampa, il diritto a un giusto processo, la libertà di religione, il suffragio universale e i diritti di proprietà. Tuttavia tali disposizioni non garantiscono una significativa protezione contro l'azione penale da parte dello Stato. Anche se qualche critica delle politiche del governo e del Partito Comunista è generalmente tollerata, la censura di parola e di informazione politica, in particolare su internet, è abitualmente utilizzata per prevenire azioni collettive. Nel 2005 Reporter senza frontiere ha classificato la Cina al 159º posto, su 167 Stati considerati, nel suo annuale World Press Freedom Index, indicando pertanto un livello molto basso di libertà di stampa. Nel 2016 la Cina ha occupato il 176º posto, su 180 Paesi analizzati.I migranti dalle campagne alle città si trovano spesso a essere trattati come cittadini di seconda classe da parte del sistema di registrazione hukou delle famiglie, che controlla l'accesso alle prestazioni statali. I diritti di proprietà vengono spesso scarsamente protetti e la tassazione colpisce in modo sproporzionato i cittadini più poveri. Tuttavia un certo numero di imposte rurali sono state ridotte o abolite a partire dai primi anni duemila e dei servizi sociali aggiuntivi sono stati forniti agli abitanti delle campagne.Un certo numero di governi stranieri, le principali agenzie di stampa straniere e alcune ONG criticano l'applicazione dei diritti umani in Cina e in particolare facendo riferimento a episodi di detenzione senza processo, aborti obbligati, confessioni forzate, torture, restrizioni dei diritti fondamentali, e il ricorso eccessivo alla pena di morte. Il governo è solito a sopprimere con la forza le manifestazioni e proteste popolari considerate una potenziale minaccia per la stabilità sociale, come è avvenuto durante la protesta di piazza Tienanmen (天安门广场) del 1989. A seguito di una dimostrazione su larga scala a Pechino nel 1999, il Partito Comunista ha lanciato una campagna per eliminare la pratica spirituale del Falun Gong (法轮功) con conseguenti arresti di massa, detenzioni illegali e episodi di torture e decessi in carcere. Alcuni ricercatori ritengono inoltre che decine di migliaia di aderenti al Falun Gong siano prigionieri e un minor numero di uiguri e tibetani potrebbero essere stati uccisi per fomentare il commercio di organi umani. Lo Stato cinese viene anche regolarmente accusato di repressioni su vasta scala e abusi riguardanti i diritti umani nella regione del Tibet e nello Xinjiang, tra cui interventi violenti da parte della polizia e soppressione del culto religioso.Il governo cinese ha risposto alle critiche straniere sostenendo che il diritto alla sussistenza e allo sviluppo economico è un prerequisito per gli altri tipi di diritti umani e che il concetto di "diritti umani" dovrebbe tener conto del livello attuale di un Paese in sviluppo economico. Inoltre in Cina è stato sottolineato l'aumento a partire dal 1970 della qualità di vita, del tasso di alfabetizzazione e dell'aspettativa di vita media, così come il miglioramento della sicurezza sul lavoro e la prevenzione contro le calamità naturali, come le perenni inondazioni del fiume Giallo. Alcuni politici cinesi si sono inoltre espressi a sostegno della democratizzazione, anche se altri rimangono di stampo più conservatore. Sono stati condotti alcuni grandi sforzi di riforma; per esempio, nel novembre 2013 il governo ha annunciato piani per ridurre la politica del figlio unico e abolire il molto criticato programma di rieducazione attraverso il lavoro, tuttavia alcuni gruppi a sostegno dei diritti umani hanno rilevato che tali riforme siano state in gran parte di facciata. Durante gli anni duemila e nei primi anni duemiladieci il governo cinese si è dimostrato sempre più tollerante nei confronti delle ONG che offrono soluzioni pratiche ed efficienti ai problemi sociali, ma tali attività del "terzo settore" sono comunque rimaste fortemente regolamentate.
Il “Lychee and Dog Meat Festival”, comunemente conosciuto come Yulin Dog Meat Festival, è una celebrazione popolare, tenuta annualmente nell’omonima città, nella regione Guangxi, nel sud est della Cina. Questa festa “folkloristica” inizia in concomitanza al solstizio estivo (21 giugno), e per tutta la sua durata, i 10 giorni successivi, si stima che vengano uccisi tra i 10.000 e i 15.000 cani (ma anche gatti), con lo scopo di essere trasformati in cibo. Il festival fece il suo debutto il 21 giugno 2009, grazie all’iniziativa di alcuni venditori che, appoggiati dalle autorità locali, decisero di creare un evento in grado di attrarre turisti e promuovere il consumo di carne canina, tradizione tipica del Paese. Ad opporsi a tale celebrazione sono stati animalisti cinesi e internazionali che spesso hanno salvato diversi cani. Nel 2020, a seguito della pandemia di COVID-19, la Cina ha ufficialmente vietato il consumo di carne di cane e di gatto.
La Cina ha rimosso l'omosessualità dalla lista delle malattie mentali nel 2001.
L'economia cinese è la seconda maggiore economia al mondo per PIL (nominale) prodotto, alle spalle degli Stati Uniti d'America, mentre per PIL pro capite nominale è al 59º posto (2020).
Dal 1949, anno di fondazione della Repubblica Popolare, il governo portò avanti un modello di economia pianificata (计划经济) in stile sovietico, strutturato su piani quinquennali che determinavano gli obiettivi per agricoltura e industria. L'agricoltura venne collettivizzata, la terra divenne proprietà dello Stato, i mercati locali aboliti e la maggior parte delle industrie di settori strategici passò sotto diretto controllo statale. Tuttavia, i piani economici non portarono i risultati sperati.
Alla morte di Mao nel 1976 seguirono diverse vicende politiche interne al Partito Comunista, che si conclusero con l'elezione di Deng Xiaoping a segretario generale. Sotto la sua influenza, dal 1978-1979 il sistema politico-economico cinese abbandonò il modello pianificato in favore del socialismo con caratteristiche cinesi (有中国特色社会主义). Con questa espressione, coniata da Deng, si indica un sistema statale basato sue due principi cardine: da un lato il monopolio del Partito Comunista sulla sfera politica, dall'altro l'apertura del sistema economico a principi del libero mercato. Si tratta di un processo graduale che ebbe inizio a partire dalle ZES o Zone Economiche Speciali (经济特区), una selezione di province cinesi in cui vennero applicate in via sperimentale le prime riforme di apertura del mercato. In concomitanza con l'avvio del programma delle "quattro modernizzazioni" 四个现代化 (agricoltura, industria, scienza e tecnologia, apparato militare), questo segnò l'avvio di un lungo processo di crescita economica durato oltre trent'anni, basato tra gli altri su due fattori chiave: la grande quantità di manodopera a basso costo disponibile sul mercato del lavoro e il gran numero di investimenti diretti effettuati da compagnie straniere, attratte dalle possibilità offerte dalla delocalizzazione produttiva delle loro strutture in Cina. Un altro fattore chiave da considerare è, secondo alcuni, la svalutazione competitiva del renminbi (人民币) che ha caratterizzato questo lungo periodo.
La borsa di Shanghai è la quinta a livello mondiale per capitalizzazione complessiva. Dopo oltre due decenni di crescita del PIL con valori superiori al 10% negli ultimi anni l'economia cinese continua a crescere, ma a un tasso ridotto, che nel 2015 ha raggiunto il minimo storico (le stime sono ancora incerte, a seconda delle fonti oscillano tra il 4% e il 7%).
Il 1º dicembre 2015 il renminbi cinese è divenuto una delle sei valute di riserva approvate dal FMI: la direzione del FMI ha motivato questa decisione asserendo che, oltre al fatto che nel 2014 le esportazioni della Cina hanno totalizzato il 12,4% degli scambi internazionali mondiali, il renminbi ottempera al requisito di essere una valuta "ampiamente utilizzata" nelle transazioni internazionali.
Il Paese ha anche sperimentato un impressionante sviluppo delle proprie infrastrutture e trasporti. Tuttavia fino al 2004 la Costituzione cinese non riconosceva la proprietà privata. Ai cinesi è concesso acquistare beni e immobili, ma la terra rimane tuttora proprietà unicamente dello Stato, che la può affidare ai contadini con contratti di usufrutto della durata massima di novant'anni.
Il sistema energetico è ancora inefficiente: sebbene negli ultimi decenni del Novecento e nei primi del duemila la Cina sia il maggior consumatore mondiale di elettricità, ha bisogno di molta più energia della media dei Paesi OCSE per svolgere gli stessi processi industriali e circa il 70% della produzione viene dalle centrali a carbone, il combustibile fossile di cui la Cina è più ricca (i maggiori giacimenti si trovano nello Xinjang). Per ovviare a questo ritardo strutturale il governo sta promuovendo fortemente fonti di energia più pulite: la Cina è il secondo Paese al mondo per produzione di energia eolica dopo gli Stati Uniti e sfrutta molto anche il suo potenziale idroelettrico (degna di nota è la diga delle tre gole, la più grande al mondo); sono inoltre attive quattro centrali nucleari, per un totale di undici reattori e altri diciassette sono in costruzione con l'obiettivo di soddisfare il 6% del fabbisogno energetico con l'energia nucleare entro il 2020.
La classe media cinese (definita come la popolazione con un reddito annuo compreso tra 10.000 e 60.000 dollari statunitensi) nel 2012 contava più di 300 milioni di individui. Secondo il rapporto Hurun il numero di miliardari in dollari statunitensi in Cina è aumentato da 130 del 2009 ai 251 del 2012, conferendo alla Cina il secondo numero più alto al mondo di miliardari. Nel 2012 il mercato al dettaglio nazionale della Cina si è attestato a più di 20 miliardi di yuan (3,2 miliardi di dollari statunitensi). e vede una crescita di oltre il 12% annuo, mentre il mercato dei beni di lusso si è ampliato enormemente, con il 27,5% della quota globale. Tuttavia negli ultimi anni la rapida crescita economica della Cina ha contribuito a una grave inflazione, che ha comportato una maggiore regolamentazione da parte del governo. La Cina accusa un elevato livello di disuguaglianza economica ed esso è aumentato negli ultimi decenni. Nel 2012 il coefficiente di Gini della Cina era 0,474.
Nel 2013 la Cina possedeva il maggior numero di cellulari attivi rispetto a qualsiasi Paese del mondo, con oltre 1 miliardo di utenti registrati a febbraio 2012. Il Paese conta anche il maggior numero al mondo di utenti di internet e della banda larga, con oltre 591 milioni al 2013, che corrispondono a circa il 44% della sua popolazione. Un rapporto dello stesso anno ha rilevato che la velocità media nazionale della connessione ad internet è 3,14 MB/s. Al luglio 2013 da sola contava il 24% dei dispositivi collegati a internet nel mondo.China Telecom e China Unicom, i due maggiori fornitori di banda larga a livello mondiale, possiedono il 20% degli abbonati alla banda larga di tutto il mondo. Da sola China Telecom serve oltre 50 milioni di abbonati, mentre la China Unicom ne ha oltre 40 milioni. Diverse società di telecomunicazioni cinesi, in particolare Huawei e ZTE, sono state accusati di spionaggio a favore delle autorità militari cinesi.Nel 2015 la Cina sta sviluppando un proprio sistema di navigazione satellitare, chiamato Beidou, che ha iniziato a offrire servizi di navigazione commerciale in Asia nel 2012 e si prevede che possa offrire una copertura globale entro il 2020.
La rete stradale cinese si estende per una lunghezza complessiva di 1,87 milioni di km, concentrati maggiormente lungo la zona costiera, di cui 34.300 km sono costituiti da strade a scorrimento veloce. A partire dagli anni novanta i collegamenti stradali sono notevolmente aumentati grazie alla costruzione di una rete autostradale che collega l'intera nazione, conosciuta come National Trunk Highway System (NTHS): alla fine del 2011 si contano in Cina 53.000 km di autostrade il che rende il sistema autostradale più lungo del mondo. Nel 1991 vi erano solo sei passaggi sul tratto principale del fiume Yangtze, che taglia in due il Paese; nell'ottobre 2014 se ne contavano ottantuno tra ponti e gallerie.
La Cina vanta il più grande mercato automobilistico al mondo, dopo aver superato gli Stati Uniti sia nelle vendite di auto sia della produzione. Nel 2009 le vendite di automobili hanno superato i 13,6 milioni e si stima che raggiungano i 40 milioni entro il 2020. Un effetto collaterale della rapida crescita della rete stradale della Cina è stato un aumento significativo degli incidenti stradali, anche a causa delle regole della strada mal applicate; solo nel 2011 circa 62 000 cinesi sono morti in incidenti stradali. Nelle aree urbane le biciclette rimangono un comune mezzo di trasporto, nonostante la crescente prevalenza di automobili. Al 2012 si contavano circa 470 milioni di biciclette nel paese.
Le ferrovie della Cina, di proprietà dello Stato, sono tra le più trafficate del mondo. Il treno costituisce, insieme agli autobus, il mezzo di trasporto più frequentato anche per le tratte lunghe, vista la relativa onerosità dei viaggi aerei. Lo sviluppo del sistema ferroviario, monopolizzato dallo Stato, è stata la risposta privilegiata alla crescente domanda di trasporti che ha accompagnato lo sviluppo economico cinese ed è per questo che molti centri urbani in forte crescita si stanno dotando di trasporti pubblici su rotaie. Nel 2006 le ferrovie cinesi gestivano un quarto del volume di traffico ferroviario di tutto il mondo. Dal 2013 il paese vanta 103.144 km di ferrovia, la terza rete più lunga del mondo. Tutte le province e le regioni sono collegate alla rete ferroviaria, ad eccezione di Macao. Le ferrovie si sforzano di soddisfare l'enorme domanda, in particolare durante la festa del Capodanno cinese, quando si realizza la più grande migrazione umana annuale del mondo.Nel 2013 le ferrovie cinesi permisero 2 106 milioni spostamenti di utenti, generando 1 059,56 miliardi di passeggeri per chilometro e trasportarono 3 967 milioni di tonnellate di merci, generando 2 917,4 miliardi di tonnellate di merci per chilometri. È degna di nota la ferrovia del Qingzang, inaugurata nel 2006 a coronamento di un progetto iniziato negli anni cinquanta, che collega Lhasa, capitale del Tibet, al resto della rete nazionale: è la strada ferrata più alta del mondo, sviluppandosi per l'80% del suo percorso oltre i 4 000 metri e toccando i 5072 m a Tang Gu La, ed è per questo anche una delle infrastrutture ferroviarie di più alto livello tecnologico.
La ferrovia ad alta velocità in Cina, costruita a partire dai primi anni 2000, nel 2013 contava una rete di 11028 km ed era la rete di ferrovia ad alta velocità più lunga al mondo. La rete comprende la ferrovia Pechino-Canton-Shenzhen-Hong Kong, la singola linea ad alta velocità più lunga al mondo, e la linea ad alta velocità Pechino-Shanghai, che ha tre dei più lunghi ponti ferroviari di tutto il mondo. Si prevede che la rete ad alta velocità possa raggiungere i 16.000 km complessivi entro il 2020. Il Transrapid di Shanghai, che raggiunge 431 km/h, è il più veloce servizio ferroviario commerciale nel mondo.
A partire da maggio 2014 venti città cinesi possiedono sistemi di trasporto pubblico urbano, con una dozzina di città che le raggiungeranno entro il 2020. La metropolitana di Shanghai, la metropolitana di Pechino, la metropolitana di Canton, la MTR di Hong Kong e la metropolitana di Shenzhen sono tra le più lunghe e le più trafficate del mondo. Hanno costruito una rete metropolitana, nell'ordine: Pechino (1969), Hong Kong (1979), Tientsin (1980), Shanghai (1995), Canton (1999), Changchun (2002), Dalian (2003), Shenzhen (2004), Wuhan (2004), Nanchino (2005) e Chongqing (2005), Shenyang (2009), Chengdu e Foshan (2010), Xi'an (2011), Hangzhou, Suzhou e Kunming nel 2012, Harbin e Zhengzhou nel 2013, nel 2014 è la volta di Changsha, Ningbo, Wuxi, Qingdao e Nanchang (2015), nel 2016 il servizio di metropolitana si avvia a Nanning, Fuzhou, Hefei e a Dongguan, nel 2017 tocca a Shijiazhuang, Guiyang e Xiamen, inaugura nel 2018 a Ürümqi e l’ultima inaugurata è la metropolitana di Lanzhou il 20 giugno 2019.
Nel 2016 la rete aeroportuale della Cina era composta da 218 aeroporti civili e nello stesso anno veniva superata per la prima volta la quota di un miliardo di passeggeri annui. Nel 2013 più di due terzi degli aeroporti in costruzione in tutto il mondo erano in Cina e la statunitense Boeing si aspetta che la flotta cinese degli aerei commerciali possa crescere dai 1.910 aeromobili del 2011 ai 5.980 nel 2031. Con la rapida espansione nel settore dell'aviazione civile, i maggiori aeroporti della Cina sono stati inseriti nelle liste degli aeroporti più trafficati al mondo. Nel 2013 l'aeroporto di Pechino-Capitale si piazzava al secondo posto per traffico passeggeri al mondo (nel 2002 copriva la 26ª posizione). Nel 2010 l'aeroporto internazionale di Hong Kong e l'aeroporto internazionale di Shanghai-Pudong erano al primo e al terzo posto nel trasporto merci.
Circa l'80% dello spazio aereo della Cina rimane limitato per uso militare e le compagnie aeree cinesi sono tra le meno efficienti tra le compagnie asiatiche in termini di ritardi. La Cina possiede inoltre 2.000 porti marittimi e fluviali, 130 circa dei quali sono aperti ai traffici internazionali. Nel 2012 i porti di Shanghai, di Hong Kong, di Shenzhen, di Ningbo-Zhoushan, di Guangzhou, di Qingdao, di Tianjin e di Dalian erano classificati tra i primi al mondo nel traffico container e merci.
Il 23 ottobre 2018 è stato aperto il Ponte Hong Kong-Zhuhai-Macao, il ponte più lungo del mondo.
Il territorio cinese, quarto Paese del mondo per estensione, varia in altitudine dal livello del mare a est, alla vetta dell'Everest (la montagna più alta del mondo), al confine con il Nepal. Le regioni meridionali confinanti con Laos, Vietnam e Myanmar sono ricoperte da foreste pluviali tropicali, mentre in Mongolia interna sul permafrost dei monti Da Hinggan cresce una vegetazione simile alla tundra. La Cina ospita inoltre le più importanti zone umide dell'Estremo Oriente, il più lungo fiume dell'Asia (il Fiume Azzurro) e le sorgenti di due fiumi di inestimabile importanza per centinaia di milioni di persone dell'Asia meridionale e sud-orientale, ossia il Gange e il Mekong. Tuttavia un quinto della Cina è coperto anche da deserti, soprattutto nel nord-ovest del Paese, e aride steppe ricoprono vaste zone dei monti Altai, Tian Shan e Kunlun nell'estremo ovest, regioni che non possono essere raggiunte né dal monsone di sud-ovest, bloccato dall'altopiano tibetano, né da quello di sud-est, che non raggiunge la zona per la notevole distanza dal mare. Questa gran diversità di topografia e habitat ha portato a un notevole sviluppo della vita vegetale e animale.
In Cina si riscontra una gran varietà di foreste. Sia nelle zone nord-orientali sia in quelle nord-occidentali si innalzano montagne ricoperte da gelide foreste di conifere in cui vivono animali come l'alce e l'orso dal collare, oltre a circa 120 specie di uccelli. Nelle foreste di conifere più umide, spesso si sviluppano boschetti di bambù, rimpiazzati, ad altitudini più elevate, da boscaglie di rododendri, ginepri e tassi. Le foreste subtropicali, che dominano le regioni della Cina centrale e meridionale, sono il regno di circa 146.000 specie vegetali, ma anche del famoso panda gigante, del rinopiteco dorato e della tigre della Cina meridionale. Le foreste pluviali tropicali e quelle monsoniche, confinate allo Yunnan e ad Hainan, contengono circa un quarto di tutte le specie vegetali e animali della Cina.
La Cina ha aumentato la copertura forestale del 40% tra il 1990 e il 2020.
Le praterie ricoprono circa un terzo della superficie totale della Cina. Di queste le più vaste e fertili sono concentrate quasi tutte in Mongolia interna, Ningxia, in alcune zone del Qinghai e in Tibet. Queste distese erbose sono l'habitat principale di tre specie a rischio estinzione: il cavallo di Przewalski, l'asino selvatico asiatico e il cammello della Battriana (l'antenato dei cammelli domestici). Spesso gli animali selvatici entrano in competizione diretta con quelli domestici e perciò i carnivori presenti nell'area vengono avvelenati o catturati con trappole; molto frequenti sono anche gli incendi appiccati volutamente dall'uomo per incrementare le zone di pascolo. Tale pratica è stata recentemente vietata dal governo, ma nelle aree più remote la legge è difficile da far rispettare.
Gli habitat d'acqua dolce ricoprono un ruolo importantissimo in Cina e un'altissima percentuale della popolazione dipende direttamente dalle zone umide, paludi, fiumi e laghi per l'attività economica, l'irrigazione e l'acqua potabile. Sette dei più importanti fiumi del mondo nascono dagli altopiani della Cina occidentale. Il Fiume Giallo (Huang He), il Fiume Azzurro (Chang Jiang), il Lancang Jiang (Mekong) e il Salween nascono dalle zone orientali dell'altopiano del Tibet-Qinghai, mentre l'Indo, il Gange e il Brahmaputra da quelle meridionali. Questi fiumi sono una fonte inesauribile di acqua, utilizzata sia per bere sia a scopo agricolo, ma anche un'importantissima via di comunicazione; non bisogna inoltre dimenticare l'importanza culturale e religiosa che rivestono per circa due miliardi di abitanti di Cina, India, Pakistan, Bangladesh e Asia sud-orientale. I fiumi suddetti danno origine a molte delle migliaia di laghi d'acqua dolce della regione.
Nel nord-est si trova la maggior parte delle paludi d'acqua dolce della Cina. Un'area di 20 000 chilometri quadrati della pianura di Sanjiang, nell'Heilongjiang, è essenzialmente una distesa di laghi d'acqua dolce poco profondi e di letti fluviali dove i fiumi Heilongjiang, Sungari e Wusuli si riuniscono insieme. Questo ecosistema si riscontra anche nel Jilin, nel Liaoning e in Mongolia interna. Una delle più note aree protette di palude è la riserva naturale di Zhalong, un'area di 2 000 chilometri quadrati, creata nel 1979 per proteggere i siti di nidificazione della gru della Manciuria e di altri uccelli che vi trascorrono l'inverno. Queste paludi sono anche di grande valore per la raccolta di canne, la maggior parte delle quali viene trasformata in pasta per carta. Gli uccelli acquatici possono vivere nei terreni di raccolta delle canne, almeno ai livelli attuali, dando vita a un connubio tra conservazione della natura e sviluppo economico. Nel Sichuan occidentale le paludi offrono terreno di nidificazione alle gru collonero e alle oche indiane.
Tra i laghi della Cina vi sono le più famose zone umide dello Stato: il Poyang Hu, nel Jiangxi, e il Dongting Hu, nell'Hunan. Il Dongting Hu, il secondo lago d'acqua dolce più grande della Cina, è di estrema importanza per varie specie di animali selvatici, come il delfino di fiume del Fiume Azzurro e lo storione cinese, ma anche per molti uccelli acquatici che vi svernano. Il Poyang Hu è formato da un complesso di laghetti e zone paludose la cui estensione varia stagionalmente; le inondazioni estive rendono fertilissimo il terreno circostante in autunno e tale caratteristica attrae sia i contadini che gli uccelli migratori. L'importanza dell'area è difficile da sopravvalutare, dato che questi laghi costituiscono l'habitat di svernamento per la quasi totalità della popolazione globale di gru siberiana (circa duecento esemplari), così come per cinquecentomila uccelli che fanno del Poyang Hu la propria dimora durante i mesi invernali. Tuttavia dal 2000 alcuni dei più grandi laghi del Poyang sono rimasti in secca alla fine dell'autunno e gli uccelli acquatici si sono ritrovati con una minore disponibilità di cibo.
Circa metà dei laghi della Cina sono salati e anche questi, come quelli d'acqua dolce, offrono rifugio a moltissimi uccelli acquatici. Quasi tutti sono concentrati nella Cina nord-occidentale, nei bacini endoreici dell'altopiano tibetano settentrionale e del bacino del Qaidam. Il più grande di essi è il Qinghai, uno specchio d'acqua di 4.426 km2 che ogni estate attrae migliaia di uccelli, compresi i cormorani, i gabbiani del Pallas, le oche indiane e le avocette bianche e nere. Allo stesso modo il bacino del Tarim, nello Sinkiang, dà sostentamento a una delle più grandi popolazioni di cicogne nere della Cina. La zona dell'altopiano di Ordos, in Mongolia interna, così come il Taolimiao-Alashan Nur (un lago dello Sinkiang), offre terreno di nidificazione al raro gabbiano relitto. La maggior parte di questi laghi e paludi varia di livello a seconda delle stagioni ed è minacciata dal sempre più consistente bisogno d'acqua per l'utilizzo umano.
La linea costiera della Cina si snoda per circa 18.000 km e si estende dal golfo di Bohai, gelato in inverno, alle acque tropicali del mar Cinese Meridionale. Le zone umide costiere sono un'importante zona di sosta per gli uccelli che seguono la rotta migratoria tra la Siberia e l'Australia. L'isola di Chongming, nel delta del Fiume Azzurro, presso Shanghai (la più grande città della Cina e una delle regioni a maggior sviluppo demografico) gioca un'importanza vitale per questi migratori.
Fin dai tempi antichi la cultura cinese è stata fortemente influenzata dal confucianesimo e dalle correnti filosofiche. Per gran parte del periodo dinastico la possibilità di scalare la piramide sociale era correlata all'ottenere un buon risultato nel prestigioso esame imperiale, istituzione che risale alla dinastia Han. L'enfasi dell'esame scritto ha influenzato la percezione generale della raffinatezza culturale, portando a ritenere che la calligrafia, la poesia e la pittura fossero forme d'arte superiori alla danza e al teatro. La cultura cinese ha sempre sottolineato un profondo senso della storia e della prospettiva dell'introspezione nazionale. Gli esami meritrocratici sono ancora molto apprezzati nella Cina odierna.I primi leader della Repubblica Popolare Cinese erano nati durante il tradizionale ordine imperiale, ma furono influenzati dal movimento del 4 maggio e dagli ideali riformisti. Pertanto cercarono di modificare alcuni aspetti tradizionali della cultura, come il possesso della terra, il sessismo e il sistema di istruzione di stampo confuciano; conservando invece altre caratteristiche come la struttura familiare e l'obbedienza allo Stato. Alcuni osservatori hanno visto il periodo successivo alla costituzione della RPC del 1949 come continuazione della tradizionale dinastica cinese, mentre altri hanno sostenuto che il Partito Comunista abbia danneggiato le fondamenta della cultura cinese, in particolare attraverso la rivoluzione culturale del 1960 che ha radicalmente modificato molti aspetti tradizionali della cultura, classificandoli come "regressivi o dannosi" e "vestigia feudali". Molti aspetti importanti della cultura e morale cinese, come il confucianesimo, l'arte, la letteratura e le arti dello spettacolo, come l'opera di Pechino, hanno subito modifiche per essere conformi con le politiche governative e di propaganda.Il governo ha accettato numerosi elementi della cultura tradizionale cinese come parte integrante della società. Con l'ascesa del nazionalismo e la fine della rivoluzione culturale si è assistito a una forte ripresa delle varie forme d'arte della letteratura, della musica, del cinema, della moda e dell'architettura e l'artigianato ha suscitato un grande interesse nazionale e internazionale.
L'architettura cinese tradizionale è stata influenzata dall'arte greco-buddhista del I secolo d.C. Le costruzioni erano realizzate generalmente in legno e mattone, le colonne solitamente erano dotate di una base molto alta e prive di capitello. I tetti presentavano spesse gronde leggermente ricurve e rivolte verso l'alto. Vi sono varie decorazioni policrome, come piastrelle, tegole, intarsi, campane e stucchi, dotati di una vasta varietà di dettagli. Dopo l'avvento della RPC l'architettura ha subito un processo di rimodernamento e dal 1980 ha iniziato a diversificarsi.
La nascita della pittura cinese si stima sia avvenuta circa 5000 anni fa, quando i cinesi disegnavano immagini di esseri umani e animali nelle rocce grazie a coloranti minerali e compivano delle decorazioni su vari oggetti di ceramica. I disegni si sono poi evoluti in motivi mistici su pezzi bronzo. Le prime pitture su seta che sono giunte fino a noi, si presume che siano state dipinte circa 2000 anni addietro. I primi dipinti avevano come soggetto figure umane a raffigurazioni di paesaggi con uccelli e piante. A partire dal XVII secolo i dipinti provenienti dall'Europa sono stati introdotti nella Cina e questo tipo di arte venne chiamata "pittura occidentale" mentre l'arte nazionale assunse la denominazione di "pittura tradizionale cinese". In Estremo Oriente la rappresentazione dei paesaggi rurali è stata l'oggetto predominante dell'arte.
Al 2023 sono 57 i siti della Cina iscritti nella Lista dei patrimoni dell'umanità dell'UNESCO.
Il cinema ha fatto il suo ingresso in Cina nel 1896 e la prima produzione cinese è stata realizzata nove anni più tardi, nel 1905: Il monte Dingjun, una registrazione di un'opera di Pechino. Mentre durante ventesimo secolo il cinema è progredito in occidente, in Cina in pochi decenni è passato dal successo iniziale alla decadenza, riflettendo la situazione politica del Paese. Con la liberalizzazione del 1970 i film cinesi cominciarono ad apparire all'estero. Nel 1997 la Fabbrica dei sogni di Feng Xiaogang è diventato il primo film cinese a ottenere successo commerciale e di critica in Occidente. Tutti i film, anche stranieri, prima di essere proiettati nel Paese devono essere approvati dal Consiglio di Stato, il quale spesso interviene censurando alcune scene. Sette dei dieci film di maggior successo sono produzioni nazionali. L'industria cinematografica è in continua ascesa; Lost in Thailandia (2012) è stato il primo film a incassare più di un miliardo di yuan.Tra gli illustratori e designer cinesi che si sono affermati tra il XX e il XXI secolo si ricorda Tyrus Wong, che lavorò anche per la Walt Disney Productions e creatore del personaggio di Bambi.
Anche nel campo musicale il popolo cinese ha espresso importanti contributi e la musica cinese si è evoluta anche nel corso dei tempi moderni.
Per quanto concerne la danza si ricordano due particolari tipi di danza cinese: la Danza del leone e la Danza del drago. "Danza cinese" è un "termine generale" per la danza classica cinese, la danza popolare cinese e la danza popolare, ed è anche usato per riferirsi al termine generale per le discipline di danza cinesi che non sono state ancora suddivise.
La danza cinese è stata fondata negli anni '50. La formazione di base si basa sul sistema di allenamento del balletto e integra tecniche e abilità come arti marziali cinesi, opera tradizionale e acrobazie popolari come mani, occhi, corpo, gioco di gambe e passi; over è l'abilità nazionale della danza cinese Nel processo di salto: torcersi, inclinarsi, capovolgersi, schivare, aprirsi, saltare e muoversi. Anche le girelle laterali in aria hanno nuovi sviluppi.
La letteratura cinese è nata come un modo per preservare le memorie e le divinazioni sugli ossi oracolari. La vasta collezione di libri che sono stati conservati a partire dalla dinastia Zhou dimostrano la loro prestigio intellettuale. L'epoca della dinastia Zhou è spesso vista come un importante sviluppo culturale della Cina. I cinque punti cardinali erano alla base di quasi tutti i principali studi. I concetti trattati dai testi classici cinesi presentano una vasta gamma di argomenti, tra cui la poesia, l'astrologia, l'astronomia, il calendario e le costellazioni. Molti dei concetti tipici cinesi, come lo yin e yang, il qi e i quattro pilastri del destino in relazione con il cielo e la terra, sono stati teorizzati nei periodi dinastici. Alcuni dei più importanti scritti antichi sono I Ching e Shujing nei Quattro Libri e nei Cinque Classici.Il periodo di regno della dinastia Song fu anch'esso ricco di produzione di letteratura scientifica e ha visto la realizzazione di opere come Xin Yixiang Fayao di Su Song e Mengxi Bita di Shen Kuo. Sono state realizzate anche molte opere di storiografia e grandi enciclopedie, come Zizhi Tongjian di Sima Guang (1084) e i Quattro Grandi Libri dei Song completamente compilati e modificati nell'XI secolo.Molti dei personaggi della letteratura cinese facevano parte del governo del Paese o ricoprivano importanti posizioni. Essi parlavano consapevolmente e talvolta proponevano e dirigevano nuove forme di governo. Nel XVII secolo gli autori cinesi produssero da soli più testi che il resto del mondo. Molti romanzi come i Quattro grandi romanzi classici fecero nascere innumerevoli storie di finzione. Alla fine della dinastia Qing la cultura cinese si avviò verso una nuova era in cui la scrittura era alla portata dei cittadini comuni. Hu Shih e Lu Xun sono stati pionieri della letteratura moderna. Nel 2000 Gao Xingjian ha vinto il premio Nobel per la letteratura grazie ai suoi romanzi, come La montagna dell'anima, che è stata tradotta in diverse lingue. Il premio Nobel per la letteratura di Gao Xingjian ha suscitato polemiche nella Cina continentale. Alcune persone pensano che ci siano molti scrittori migliori in Cina, e ha vinto il premio per la sua posizione politica; alcune persone si oppongono all'affermazione del primo, credendo che abbia un significato positivo nella letteratura cinese.
Uno dei più importanti filosofi cinesi fu Confucio da cui derivò il movimento di pensiero noto come confucianesimo.
Altri importanti filosofi cinesi sono Sun Tzu, generale che scrisse "l'arte della guerra" e Laozi, fondatore del taoismo.
Nel XX secolo si affermò la dottrina politica, ma fondata sul pensiero del presidente cinese Mao Zedong, nota come maoismo.
La Cina è stata leader mondiale nel campo della scienza e della tecnologia fino dalla dinastia Ming. Antiche scoperte e invenzioni cinesi come la carta, la stampa, la bussola e la polvere da sparo si diffusero poi in Asia e in Europa. I matematici cinesi sono stati i primi a utilizzare i numeri negativi. Tuttavia, a partire dal XVII secolo, il mondo occidentale ha superato la Cina nello sviluppo scientifico e tecnologico. Le cause di questa grande divergenza continuano a essere discusse.Dopo le ripetute sconfitte militari da parte delle nazioni occidentali nel XIX secolo i riformatori cinesi iniziarono la promozione della scienza moderna e della tecnologia come parte del movimento di auto-rafforzamento. Dopo che i comunisti presero il potere nel 1949 si è cercato di organizzare la scienza e la tecnologia basandole sul modello dell'Unione Sovietica, in cui la ricerca era in gran parte pianificata dal governo centrale. Dopo la morte di Mao nel 1976 la scienza e tecnologia sono state comprese nelle "quattro modernizzazioni" e il sistema accademico di ispirazione sovietica è stato gradualmente riformato.
Dalla fine della rivoluzione culturale la Cina ha fatto significativi investimenti nel campo della ricerca scientifica, con 163 miliardi di dollari spesi in ricerca e sviluppo nel 2012. La scienza e la tecnologia sono considerati di vitale importanza per la realizzazione economica del Paese e per i suoi obiettivi politici e talvolta esse vengono prese come fonte di orgoglio nazionale tanto che a volte si descrive come "tecno-nazionalismo". Nonostante l'aumento delle spese in questo campo, il sistema di finanziamento non è ancora trasparente e la quota del bilancio si sta restringendo. Nel 2011 la Cina ha dedicato il 4,7% e l'11,8% del suo bilancio totale rispettivamente per la ricerca di base e la ricerca applicata, una percentuale significativamente inferiore alle principali potenze tecnologiche come gli Stati Uniti e il Giappone.La Cina sta rapidamente sviluppando un sistema di istruzione che ponga l'accento sulla scienza, sulla matematica e sull'ingegneria; nel 2009 ha prodotto oltre 10.000 laureati in ingegneria e 500.000 laureati scienze, più di qualsiasi altro Paese. La Cina è anche il secondo più grande editore al mondo di pubblicazioni scientifiche; la produzione nel solo 2010 è stata di 121.500 articoli, tra cui 5.200 apparsi sulle principali riviste scientifiche internazionali. Società tecnologiche cinesi come Huawei e Lenovo sono diventati leader mondiali nel settore delle telecomunicazioni e dei personal computer e i supercomputer cinesi sono costantemente classificati tra i più potenti al mondo. La Cina sta inoltre vivendo una significativa crescita nell'uso di robot industriali; tra il 2008 e il 2011 l'installazione di robot multiruolo in fabbriche cinesi è aumentato del 136%.
Il programma spaziale cinese è uno dei più attivi al mondo ed è fonte importante di orgoglio nazionale. Nel 1970 la Cina ha lanciato il suo primo satellite, il Dong Fang Hong I, diventando il quinto Paese a farlo in modo indipendente. Nel 2003 la Cina è diventata il terzo Paese a inviare autonomamente esseri umani nello spazio, grazie alla missione di Yang Liwei a bordo della Shenzhou 5; al 2015 dieci cittadini cinesi hanno viaggiato nello spazio, tra cui due donne. Nel 2011 è stato lanciato il primo laboratorio orbitale cinese, il Tiangong 1, e questo segna il primo passo di un progetto per assemblare una grande stazione abitata dai primi anni del 2020. Nel 2013 la Cina ha fatto atterrare con successo la sonda Chang'e 3 e il rover Yutu sulla Luna; vi è la previsione di raccogliere campioni di suolo lunare entro il 2017 Nel 2019 la Cina ha fatto allunare una sonda nel lato nascosto della Luna, prima al mondo.
24 aprile 1970: viene lanciato Dong Fang Hong 1, il primo satellite cinese lanciato nello spazio.
15 ottobre 2003: Yang Liwei è il primo cinese ad andare nello spazio
16 giugno 2012: Liu Yang è la prima donna cinese ad andare nello spazio
Nel campo della fisica da ricordare le figure di Tsung-Dao Lee e di Chen Ning Yang e i loro contributi alle scoperte riguardo alla particella elementare, vincitori del Premio Nobel per la fisica, nel 1957 (primi cinesi a vincere un Nobel).
Tra il XX e il XXI secolo si distinse la figura di Charles K. Kao, pioniere della fibra ottica, Premio Nobel per la fisica, nel 2009.
Un aspetto rilevante nell'ambito scientifico cinese è dato dalla medicina: tra i grandi medici e naturalisti cinesi spicca la figura di Li Shizhen (1518-1593), autore di un'enciclopedia medica e naturalistica chiamata Běncǎo Gāngmù (1596). La teoria della medicina tradizionale cinese si è formata fondamentalmente durante il periodo primaverile e autunnale e il periodo degli Stati Combattenti, ed è stata riassunta e sviluppata nelle dinastie successive. Inoltre, ha un'influenza di vasta portata sui paesi nel circolo culturale dei caratteri cinesi, come la medicina giapponese, la medicina coreana, la medicina coreana e la medicina vietnamita, tutte sviluppate sulla base della medicina tradizionale cinese.
La medicina tradizionale cinese racchiude l'esperienza e le conoscenze teoriche della lotta contro le malattie dell'antico popolo cinese: è un sistema medico teorico formatosi e sviluppato gradualmente attraverso la pratica medica a lungo termine sotto la guida dell'antico materialismo semplice e della dialettica spontanea. La teoria della medicina tradizionale cinese nel periodo primaverile e autunnale e nel periodo degli Stati Combattenti si è sostanzialmente formata, con l'emergere dell'anatomia e delle sottodiscipline mediche, e sono state adottate le "quattro diagnostiche". Il classico di medicina interna dell'imperatore giallo è una delle quattro opere classiche della medicina tradizionale cinese ed è anche il primo classico medico nella casa del tesoro della medicina cinese. Allo stesso tempo, è un capolavoro medico che studia la fisiologia umana, la patologia, la diagnostica, i principi di trattamento e la farmacologia. Teoricamente stabilito la "teoria dello Yin-Yang e dei cinque elementi", "teoria del polso", "teoria dello zangxiang", "teoria dei meridiani", "teoria dell'eziologia", "teoria della patogenesi", "malattia", "metodo diagnostico" nella medicina tradizionale cinese. Sul trattamento e sulle teorie della "conservazione della salute" e della "scienza della fortuna", in seguito la medicina tradizionale cinese e la conservazione della salute iniziarono a spiegare la fisiologia umana con yin e yang e cinque elementi, e "ingegneria medica", aghi d'oro, chiavi di bronzo, ecc. è apparso. Si riferisce alla medicina basata sulla medicina tradizionale creata dalla nazionalità Han in Cina, è una disciplina che studia la fisiologia umana, la patologia, la diagnosi e la prevenzione delle malattie.
Nel XX secolo un importante contributo alla teoria dei numeri venne dato da Chen Jingrun.
Dal 1989, la Cina è stata per 22 volte al 1º posto nella classifica delle nazioni stilata in ogni edizione delle Olimpiadi internazionali della matematica, vincendo un totale 168 medaglie d'oro, 36 d'argento e 6 di bronzo.
La Cina vanta una delle più antiche culture sportive al mondo. Vi sono testimonianze che il tiro con l'arco (shèjiàn) sia praticato fin dalla dinastia Zhou occidentale. Il gioco con la spada (jianshu) e (cuju) è uno sport che risale anch'esso alle prime dinastie. Alcuni degli sport più popolari del Paese includono; le arti marziali, la pallacanestro, il calcio, il ping pong, il nuoto e il biliardo. Giochi da tavolo come il Go (noto in Cina come weiqi), lo Xiangqi, il Mahjong e più recentemente gli scacchi, sono praticati a livello professionale.La forma fisica è ampiamente sottolineata nella cultura cinese con ginnastica mattutina, con il qigong e il taijiquan, che sono ampiamente praticati, e le palestre e centri di fitness guadagnano sempre più popolarità. I giovani cinesi apprezzano anche il calcio e il basket, in particolare nei centri urbani. La Cina ha ospitato nel 2019 la XVII edizione della FIBA World Cup. La National Basketball Association statunitense ha un enorme seguito tra i giovani cinesi, con giocatori cinesi come Yao Ming e Jeremy Lin tenuti in grande considerazione. La Cina è inoltre la patria di un gran numero di ciclisti, con circa 470 milioni di biciclette registrate nel 2012. Molti sport più tradizionali, come il dragonboat, il wrestling in stile mongolo e le corse dei cavalli sono molto popolari.
Tra le migliori nuotatrici cinesi vi è Ye Shiwen, vincitrice, tra l'altro, dell'oro ai mondiali di Shanghai 2011 e vincitrice dell'oro alle olimpiadi di Londra.
La Nazionale di calcio della Cina, fondata nel 1924, ha ottenuto i migliori risultati, in particolare, in Coppa d'Asia raggiungendo il secondo posto nel 1984 e nel 2004, senza mai riuscire a vincere il titolo continentale. Nel 2002 la nazionale ha partecipato al Mondiale di calcio, uscendo al primo turno.
La prima medaglia olimpica per la Cina fu la medaglia d'oro conquistata nel tiro a segno da Xu Haifeng, ai Giochi olimpici di Los Angeles 1984.
L'atleta cinese più medagliata ai Giochi olimpici è Wu Minxia, nei tuffi, con 5 ori, 1 argento e 1 bronzo.
La Cina ha ospitato rispettivamente le olimpiadi e le paralimpiadi di Pechino 2008 e le olimpiadi e le paralimpiadi invernali di Pechino 2022. Con ciò Pechino è diventata la prima città ad ospitare l'edizione estiva e invernale.
Dal 2004 al 2019 si è svolto, presso il Circuito di Shanghai il Gran Premio di Cina nel Campionato mondiale di Formula 1. Nel 2022 Zhou Guanyu, ingaggiato dall'Alfa Romeo, è il primo pilota cinese a gareggiare in questa categoria riuscendo nell'impresa di andare a punti all'esordio.Sullo stesso circuito impiegato per la Formula 1, dal 2005 al 2008, si è svolto il Gran Premio motociclistico di Cina valevole per le classi 125, 250 e MotoGP. La prima edizione ha coinciso con la partecipazione, in qualità di wild card, di ben otto piloti cinesi tra 125 e 250. Il 2023 vede l'esordio di una casa motociclistica cinese in un campionato mondiale di motociclismo su pistaː viene infatti schierata la Kove 321RR nel Campionato mondiale Supersport 300.
La cucina cinese è molto varia ed è il risultato di millenni di storia e di sviluppo. Gli imperatori dell'antica Cina possedevano molte stanze adibite al pranzo nei loro palazzi, ognuna delle quali divisa in diverse zone, in cui era servito un piatto diverso. L'alimento base della cucina cinese è il riso, mentre il maiale è la carne più mangiata che rappresenta i tre quarti del totale svolgendo pertanto un ruolo fondamentale. La cucina cinese non può tuttavia considerarsi unica, in quanto coesistono numerosi stili, come la cucina di Hong Kong e il cibo cinese americano.
I principali ingredienti utilizzati nella dieta cinese sono il pollame, il maiale, il manzo, il vitello o l'agnello, le verdure, la frutta e i semi di soia. Tra le spezie più utilizzate vi è lo zenzero e l'aglio; spesso si trovano inoltre le arachidi, il lardo, l'aceto, il vino giallo, il brodo di pollo e maiale e la pasta di sesamo.La Cina è considerata il Paese di origine del tè, poiché vi sono stati sviluppati metodi di coltivazione e produzione antichi di questo prodotto. Al contrario dell'Occidente, i principali utensili per mangiare sono le bacchette; questa tradizione è nata in seguito alla consuetudine di avere pezzi di cibo molto piccoli. Tra i piatti più popolari della cucina cinese vi sono: carne di maiale con ananas, germogli di soia saltati, pollo con peperoncino piccante e uova fritte con fungo nero o di maiale con pezzi di aglio.. Tra i piatti della cucina cinese troviamo gli involtini primavera, i Jiaozi, i ravioli Shao Mai, il riso alla cantonese, l'anatra laccata alla pechinese, le uova dei cent'anni, le nuvole di drago, il pollo alle mandorle, gli spaghetti di riso, il gelato fritto, i gamberi alla piastra, i wonton e i nidi di rondine.
Il folclore cinese include anche canzoni, poesia, danze, burattini e racconti.
Il governo cinese riconosce sette festività per tutto il popolo e altre quattro dedicate solo a una categoria. Per questo motivo viene utilizzato sia il calendario gregoriano, sia il calendario cinese. Annualmente il Consiglio di Stato pubblica le date delle feste un paio di giorni prima del 1º gennaio. Dal 2011 le giornate di vacanza vengono correlate con il fine settimana, quindi le feste durano tre giorni.Taiwan (/taiˈwan/, 臺灣/台灣T), ufficialmente la Repubblica di Cina (中華民國T, 中华民国S, Zhōnghuá MínguóP, Chung-hua Min-kuoW )  è uno Stato a riconoscimento limitato dell'Asia orientale, costituito da Formosa e dagli arcipelaghi di Penghu, Kinmen e Matsu, ma che nella sua costituzione rivendica anche la sovranità sulla Cina continentale e la Mongolia Esterna. Dal 1949, l'isola ospita il governo della Repubblica di Cina, sorta nel 1912, dandole quindi continuità politica; la Cina continentale, invece, è governata dalla Repubblica Popolare Cinese: entrambe rivendicano la sovranità l'una sull'altra.
È nota come Taiwan dal nome dell'isola principale che costituisce l'entità statale o, nelle lingue neolatine, Formosa. In ambito internazionale, specialmente sportivo, Taiwan è altresì conosciuta come Taipei Cinese per via dell'opposizione diplomatica della Cina all'uso di un nome indipendente, in quanto essa considera Taiwan come una propria provincia. Viene inoltre indicata come Cina nazionalista per distinguerla dalla Repubblica Popolare Cinese, detta invece Cina popolare.
Non è riconosciuta né dalla Repubblica Popolare Cinese (la Cina continentale propriamente detta) né, de iure, dagli altri quattro membri permanenti del Consiglio di sicurezza dell'ONU (Stati Uniti, Russia, Regno Unito e Francia), nonché dal Canada, dal Giappone e dagli altri Stati dell'Unione europea. La Repubblica di Cina intrattiene tuttavia con essi rapporti di collaborazione e di commercio (solitamente con un ufficio di rappresentanza facente funzioni di ambasciata, a nome Taiwan o Taipei) ed è pertanto de facto percepita come stato indipendente. Da marzo 2023, dopo l'interruzione dei legami diplomatici da parte dell'Honduras, è riconosciuta ufficialmente come l'unico governo legittimo dell'intera Cina da soli 13 Stati sovrani in tutto il mondo, fra cui la Santa Sede.
La storica capitale della Repubblica di Cina è Nanchino, collocata tuttavia nella Cina continentale; attualmente il governo di Taiwan non riconosce una capitale de iure, mentre la capitale de facto e sede del governo centrale è Taipei. La lingua ufficiale è il cinese mandarino, scritto tuttavia mediante caratteri tradizionali, il che lo differenzia dal cinese scritto nella Repubblica Popolare Cinese, che utilizza i caratteri semplificati.
L'economia di Taiwan è una delle più fiorenti in Asia e dopo l'abolizione della legge marziale nel 1987, l'isola ha assistito ad un sorprendente processo di democratizzazione.
Più si risale indietro nella storia della Cina, più i fatti documentati si intrecciano con la mitologia di questa civiltà. I grandi antenati, progenitori delle etnie che popolano la Cina e istitutori della civiltà cinese, sono considerati il riflettersi nel piano della materia di divinità cosmiche (ordinatrici del mondo). Tra di essi sono di precipua importanza Fuxi, Nüwa e Shennong, rispettivamente personificazioni delle potenze numinose del Cielo (Tian), della Terra (Di) e della razionalità umana (ren); e i Cinque Dèi (Wufang Shangdi) — il Dio Giallo, il Dio Nero, il Dio Blu/Verde, il Dio Rosso e il Dio Bianco —, manifestazioni nello spazio (le quattro direzioni più il centro) e nel ciclo del tempo dell'anno (le quattro stagioni), ognuna caratterizzata da uno dei cinque elementi e da uno dei cinque pianeti/stelle del sistema del Sole, della potenza del supremo Dio del Cielo (Tian o Shangdi), identificata come operante nel polo nord della volta celeste.
Tra le figure degli dèi-antenati fondatori hanno primaria importanza Huangdi (黃帝, il "Dio Giallo" o "Imperatore Giallo", omofono del titolo poi usato dagli imperatori, scritto però con i grafemi 皇帝, che significano "divo imperatore" o "divo re") — che rappresenta il centro e asse della cosmologia del Dio del Cielo, da cui il suo nome come essere terreno, 軒轅 Xuānyuán, che significa "Asse del Carro" del polo nord celeste — e sua moglie Leizu: l'uno sarebbe l'ideatore dell'intera tradizione culturale-statuale cinese e sarebbe il progenitore di tutti i Cinesi Han, l'altra avrebbe introdotto nella Valle del Fiume Giallo l'uso del baco da seta. Altri poi gli dèi-antenati o eroi culturali di grande importanza, tra cui Yu il Grande, vissuto alla fine del III millennio a.e.v., identificato come colui che introdusse l'uso delle armi di bronzo.
La tradizione cinese tramanda l'esistenza di tre antiche dinastie nel periodo che precede il III secolo a.C (nel 221 a.C. ci fu l'avvento dell'impero Qin, il primo impero della storia cinese). Secondo il mito, la più antica dinastia sarebbe quella degli Xia (夏朝) intorno al 2100 a.C., che venne soppiantata dalla dinastia Shang (商朝), la quale cedette infine il posto a quella dei Zhou.
Se si includono le dinastie riportate dalla tradizione, la storia complessiva delle dinastie cinesi coprirebbe perciò un arco di quattro millenni.
Le tracce più antiche di Homo erectus ritrovate in Cina sono quelle dell'uomo di Yuanmou (袁某直立人). Nel 1965 nel distretto di Yuanmou vennero ritrovati due denti incisivi appartenenti ad un ominide maschio adulto rinominato Homo erectus Yuanmouensis. Gli incisivi sono stati fatti risalire, attraverso la datazione archeomagnetica a 1.700.000 anni fa. Esso costituisce l'ominide più antico ritrovato non solo in Cina ma nell'intera Asia. L'Homo erectus meglio studiato è invece l'uomo di Pechino (北京人), risalente a 780.000-680.000 anni fa. I fossili di Homo sapiens più antichi risalgono invece a 18.000-11.000 anni fa. Grazie ai cambiamenti climatici che seguirono il ritiro dei ghiacci, tra il VIII e il IV millennio a.C. si assistette alla transizione da comunità di cacciatori-raccoglitori a gruppi dediti all'agricoltura e all'allevamento del bestiame.I reperti archeologici testimoniano l'esistenza di un gran numero di comunità umane insediatesi su un vasto territorio che comprende le valli del Fiume Azzurro e del Fiume Giallo. La caratteristica principale di questi insediamenti risiede nell'altissimo grado di differenziazione culturale che si riscontra nei manufatti, nella struttura delle abitazioni e in generale nelle testimonianze della vita collettiva di ciascuna comunità. Secondo gran parte degli storici e archeologi moderni il modello più credibile per le origini della civiltà cinese si basa quindi su una molteplicità di culture regionali sviluppatesi in maniera autonoma, caratterizzate da sfere di influenza che talvolta entravano in contatto tra loro. L'adozione di questo modello policentrico segna un netto punto di svolta rispetto alla tesi tradizionale (frutto dei miti fondativi e delle tradizionali cronache imperiali), fondata sull'idea di un'origine unitaria della civiltà cinese, e rappresenta uno dei più importanti risultati scientifici raggiunti grazie all'introduzione della storia e dell'archeologia moderne in Cina agli inizi del XX secolo.A partire dal III millennio a.C. gli scavi archeologici testimoniano l'esistenza di diverse comunità urbane, sparse su insediamenti di epoca neolitica: molti dei quali si trovano nelle pianure circostanti il fiume Giallo. I più antichi manufatti di bronzo mai ritrovati in Cina risalgono invece al 3100-2700 a.C., nel sito archeologico della cosiddetta cultura di Majiayao (馬家窯). Esistono reperti riconducibili a diverse culture dell'età del bronzo, ma l'utilizzo di questo materiale rimase molto diffuso fino al V secolo a.C.
La prima dinastia di imperatori cinesi è la dinastia Xia, fondata dal Grande Yu che lasciò il trono al figlio Qi e ai suoi discendenti, nel 2200 a.C.: l'ultimo Xia fu Jie, che venne detronizzato nel 1766 a.C. dai fondatori della successiva dinastia Shang. Durante quest'ultima nacquero i primi pittogrammi, incisioni su dorsi di tartaruga a scopo augurale e divinatorio, che in seguito divennero gli ideogrammi della scrittura cinese: questa venne poi codificata durante il regno della dinastia successiva, gli Zhou, che regnarono dal 1122 a.C. al 770 a.C. In questo periodo il regno era sempre più diviso e iniziarono le prime lotte fra province, che si accentuarono durante il periodo Chunqiu (primavere e autunni) 770-476 a.C., che segna l'ingresso della Cina nell'età del ferro: in questo periodo naque e insegnò Confucio (孔夫子). Alla fine la litigiosità dei principi locali smembrò il regno degli Zhou e si aprì con il periodo dei regni combattenti, in cui la Cina era frammentata in una decina di regni in perenne lotta fra di loro. In realtà, anche se queste dinastie sono incluse tra quelle imperiali, fino al 221 a.C. l'impero cinese propriamente detto non esisteva, poiché questi regni non estesero il loro controllo se non su una parte della Cina. I poteri locali erano inoltre ancora molto forti e l'economia basata sulla schiavitù, un po' come successe nell'Impero romano. Fu lo stesso primo imperatore della dinastia Qin (秦始皇帝) che avrebbe poi unificato la Cina a inventare un nuovo titolo, Huangdi, per designare una forma più alta di autorità e potere: quello dell'imperatore di tutta la Cina.
Alla fine del III secolo a.C. rimanevano pochi grandi Stati indipendenti retti da diversi principi o re (王T, wángP), caratterizzati da un sistema di alleanze in costante trasformazione. Tra i vari regni si distinse il regno di Qin, che si rese protagonista di una lunga campagna di conquiste militari, che provocò il capitolare degli altri Stati uno dopo l'altro. Questa campagna di espansione e unificazione territoriale durò lunghi anni e si concluse con la conquista e l'annessione dell'ultimo degli Stati avversari nel 221 a.C.
Per la prima volta dopo secoli tutti i territori della Cina allora conosciuta erano sotto il dominio di un unico sovrano. In cerca di una nuova legittimazione, il sovrano di Qin abbandonò il titolo di re (王, wáng) per assumere quello di imperatore (皇帝, appellativo che fino a quel momento era rimasto prerogativa dei sovrani delle mitiche dinastie Xia, Shang e Zhou e che nessun signore, re o principe locale aveva mai deciso di reclamare per se stesso.
Il re Qin divenne perciò "primo augusto imperatore di Qin", assumendo il nome formale di Qín Shǐ Huángdì e proclamando la nascita della dinastia Qin e con essa l'avvio della storia dell'impero cinese. Sotto l'egida di Qin Shi Huang avvenne la prima vera e propria unificazione politica, monetaria, militare e culturale del Paese: grazie all'impegno del primo ministro Li Si (李斯), un unico sistema di scrittura venne codificato e imposto per la prima volta in maniera uniforme su tutto il territorio dell'impero. È in questo periodo che si costruirono alcuni dei primi tratti della Grande Muraglia per proteggersi dalle incursioni nemiche (長城).
La dinastia Qin sopravvisse pochi anni alla morte del primo sovrano: pochi anni dopo l'impero cadde preda della guerra tra due dei suoi più grandi generali. Il generale che uscì vittorioso dallo scontro ascese al trono imperiale con il nome di primo sovrano di una nuova dinastia, gli Han.
La dinastia Han regnò dal 206 a.C. fino al 220 d.C.: sotto la dinastia Han si apre ufficialmente la via della seta (絲綢之路) e inizia il commercio con le province romane d'occidente. L'impero comincia a espandersi nell'Asia continentale, mentre il confucianesimo si afferma come ideologia della classe dirigente cinese. Nel 105 a.C. viene inventata la carta. Al cadere della dinastia Han l'impero si spezza di nuovo in tre Stati (periodo dei tre regni 三國, 220-265): regno Wei (魏國) a nord, regno Shu (蜀國) nell'attuale provincia del Sichuan e il regno Wu (吳國) a sud. La divisione è favorita dall'introduzione della religione buddista.
Segue la dinastia Jìn (晉朝), denominata "occidentale" nel periodo tra il 265 e il 316, durante la quale si verifica una riunificazione per un breve periodo, e "orientale" nel periodo tra il 317 e il 420 che vede Nanchino (南京) come capitale; dal 420 al 589 circa la Cina rimane divisa tra le dinastie del nord e del sud, mentre una nuova riunificazione avviene sotto la dinastia Sui (隋朝) tra il 581 e il 618, durante la quale la capitale diventa Xi'an (西安); dal 618 al 907 succede la dinastia Tang (唐朝), uno dei periodi di massima fioritura della cultura cinese, mentre il periodo dal 907 al 960 viene detto "delle cinque dinastie e dieci regni". Dal 960 al 1279 l'impero viene dominato dalla dinastia Song (宋朝). Tra il periodo Tang e quello Song vengono inventate la polvere da sparo, la stampa e la bussola.
Il periodo successivo è segnato dall'invasione dei Mongoli (蒙古), civiltà che si trovava vicino all'impero cinese, sotto la guida di Gengis Khan e dei suoi discendenti, i quali liquidano la dinastia Song e fondano dal 1279 al 1366 con Kublai Khan (忽必烈, Hūbìliè) la dinastia Yuan (元朝), all'inizio della quale risalgono i viaggi di Marco Polo (馬可波羅) in Cina. Inizialmente la Cina fa parte dell'Impero mongolo e Kublai Khan era al tempo stesso sovrano di entrambe le entità territoriali; con la frammentazione dei vari Khanati, la dinastia Yuan si limita a governare la Cina. Il dominio mongolo è caratterizzato da una grave crisi demografica e gli invasori faticano a integrarsi con i vinti fino a che una rivolta popolare porta alla cacciata dei Mongoli e alla fondazione di una nuova dinastia nazionale, la dinastia Ming (明朝), dal 1368 al 1644. Sotto i Ming la Cina nel XV secolo costruisce in tre anni 1.681 navi 《漕船志》1501., di cui molte in grado di navigare nell'oceano aperto. Successivamente, per le pressioni dei Mongoli e dei Tartari, la Cina dovette impiegare le sue forze nella difesa dei confini sottraendole all'espansionismo marittimo, nel 1525 fu dato ordine all'esercito di distruggere qualsiasi vascello oceanico cinese che fosse stato avvistato lungo le coste; tale decisione fu la premessa del declino dell'impero cinese[  1493 : uncovering the new world Columbus created. ].
In seguito alla crisi dei Ming, i Manciù invadono la Cina e la conquistano fondando la dinastia Qing (清朝), rimasta al potere dal 1644 al 1912, la quale porta l'impero alla massima estensione territoriale, ma lentamente verso una crisi irreversibile. All'interno della Dinastia si consumarono disordini interni che culminarono con la Ribellione dei Turbanti Rossi, la fallita Ribellione dei Taiping che devastò la Cina meridionale negli anni 1850 e 1860 e la Rivolta di Dungan nel nord-ovest. A metà del XIX secolo, la dinastia affrontò l'imperialismo occidentale nelle Guerre dell'oppio con Gran Bretagna, Francia, Stati Uniti d'America ed Impero Russo (durante la Seconda guerra dell'Oppio). La pace delle Due guerre prevederà un risarcimento dei danni di guerra, l'apertura dei porti al commercio con le potenze occidentali, a consentire l'extraterritorialità per i cittadini stranieri e a cedere Hong Kong ai britannici (Trattato di Nanchino del 1842, Trattati di Tientsin nel 1858 e la Convenzione di Pechino nel 1860). Nel 1894 scoppiò la Prima guerra sino-giapponese, che si concluse nel 1895 e portò alla perdita dell'influenza cinese sulla penisola coreana e alla cessione di Taiwan al Giappone.
Dopo la guerra sino-giapponese del 1895 gli abitanti dei villaggi della Cina settentrionale iniziarono a temere l'espansione delle sfere di influenza straniere. Vi fu dunque una violenta rivolta anti-straniera, anti-cristiana e anti-imperialista in Cina tra il 1899 e il 1901, promossa dai Boxers, nominati così dagli inglesi perché molti di loro praticavano le arti marziali cinesi, chiamate all'epoca Chinese Boxing. L'Alleanza delle otto nazioni invase la Cina per sconfiggere i Boxer e i loro sostenitori Qing. La Ribellione dei Boxer si concluse con il Protocollo dei Boxer.
Nel XIX secolo iniziò la grande diaspora cinese. Alle perdite dovute all'emigrazione si aggiunsero conflitti e catastrofi come la carestia della Cina settentrionale del 1876-1879, in cui morirono tra i 9 e i 13 milioni di persone.
L'imperatore Guangxu elaborò un piano di riforme nel 1898 per stabilire una moderna monarchia costituzionale, ma questi piani furono ostacolati dall'imperatrice Cixi.
Infine la Rivoluzione Xinhai del 1911-1912 mise fine alla dinastia Qing e istituì la Repubblica di Cina, dopo l'abdicazione di Pu Yi, l'ultimo imperatore della Cina, il 12 febbraio 1912.
A fine Ottocento fu combattuta la prima guerra sino-giapponese. Al suo termine con la vittoria del Giappone il trattato di pace di Shimonoseki firmato il 17 aprile 1895 stabilì che l'isola di Formosa e le isole Pescadores diventassero possedimento perpetuo giapponese.
In Cina dopo oltre 2000 anni di dominio imperiale, nel 1912 la Repubblica di Cina subentrò al sistema dinastico della Dinastia Qing (清朝), giunta ormai al declino. La Cina aveva vissuto un secolo di instabilità dovuto sia alle ribellioni interne sia alla dominazione straniera. Mentre gli intellettuali cercavano una nuova filosofia per sostituire l'antico ordine confuciano, i governatori militari del nord, i cosiddetti "signori della guerra", tentarono di impossessarsi del potere imperiale. Il Kuomintang (KMT, Partito Nazionalista 國民黨) di Sun Yat-sen (孫中山), con base nella Cina meridionale, cominciò ad addestrare un Esercito Rivoluzionario Nazionale con il quale intendeva sfidare i signori della guerra. Nel frattempo i colloqui tra i rappresentanti del Comintern sovietico e i bolscevichi cinesi determinarono nel 1921 la fondazione a Shanghai (上海) del Partito Comunista Cinese (中國共產黨 o 中共).
La speranza che il Partito Comunista Cinese si allineasse con il KMT andò in fumo con la morte di Sun Yat-sen e l'ascesa di Chiang Kai-shek (蔣介石), un membro del KMT che auspicava la nascita di uno Stato liberal-capitalista. Chiang Kai-shek mise violentemente fine tanto alla crescente influenza bolscevica quanto al potere dei signori della guerra del nord e nel 1928 formò a Nanchino un governo in cui egli deteneva il potere sia politico sia militare.
I bolscevichi cinesi si suddivisero in una fazione che si concentrò sulla rivolta urbana e in un'altra secondo la quale l'unico sistema per ottenere la vittoria era unificare le campagne. Radunate le proprie forze nei monti dello Jinggangshan (井岡山), Mao Zedong (毛澤東) adottò la strategia della guerriglia e nel 1930 le sue disordinate armate erano ormai diventate un esercito di 40 000 uomini. Chiang Kai-shek mise in atto quattro campagne contro i comunisti, ma ciascuna di esse si trasformò in una vittoria delle forze comuniste grazie alla loro strategia di sferrare attacchi brevi invece di combattere battaglie campali. Con la quinta campagna le sorti del conflitto rischiarono di capovolgersi perché i comunisti, mal consigliati, cambiarono strategia e si scontrarono in una battaglia frontale con il KMT. Vedendosi circondati, i comunisti nel 1934 decisero di ritirarsi dallo Jiangxi (江西) e di dirigersi a nord verso lo Shaanxi (陝西) con quella che diventò nota come la Lunga marcia (长征). Dei 90 000 uomini che vi presero parte solo 20 000 riuscirono ad arrivare a destinazione, a un anno di distanza e dopo aver percorso 8 000 km. Lungo il cammino i comunisti armavano i contadini che incontravano e ridistribuivano le terre, volendo dimostrare la possibilità di combattere del popolo cinese, a patto che gli venissero forniti metodo, organizzazione, guida, speranza e armi. Durante la marcia Mao si affermò come capo assoluto e incontrastato del partito comunista.
Nel frattempo, nel 1931 i giapponesi avevano approfittato del caos in Cina per invadere la Manciuria, dove avevano creato il Manciukuò (滿洲國), uno Stato fantoccio a capo del quale avevano posto come sovrano simbolico l'ultimo imperatore cinese, Aisin Gioro Pu Yi (溥儀). Alla fine della seconda guerra mondiale, con la resa del Giappone (日本), anche l'isola di Taiwan era ritornata, dopo 50 anni di occupazione, alla Cina, e il Kuomintang vi estese il regime di amministrazione militare. Questo fatto suscitò tensioni tra la popolazione locale e il governo centrale, che culminarono con il massacro del 28 febbraio 1947. La causa scatenante fu l'arresto di una venditrice di sigarette, che fu l'occasione colta dalla popolazione di Taiwan per manifestare contro il governo e accusarlo di oppressione e corruzione. Nonostante il governatore di Taiwan, Chen-Yi, negoziasse con i leader della comunità taiwanese, Chiang Kai-shek inviò numerose truppe dalla Cina per reprimere il dissenso. Quando arrivarono cominciarono a uccidere i capi della protesta, tra cui molti studenti, avvocati e medici. Le vittime di questo massacro furono stimate tra i 18 000 e i 28 000. Intanto la Cina era in preda alla guerra civile totale, e nel giro di pochi anni la drammatica lotta tra il Kuomintang e il partito comunista giunse violentemente al termine. Nel 1948 e nel 1949 furono combattute tre violente battaglie con le quali il KMT venne sconfitto.
Il 1º ottobre 1949 Mao Zedong proclamò la nascita della Repubblica Popolare Cinese e Chiang Kai-shek fuggì a Taiwan, portando con sé le riserve auree del paese e quel che restava dell'aviazione e della marina; per questo motivo, essendo i comunisti totalmente privi sia di marina militare che di aviazione non poterono far nulla contro i nazionalisti asserragliati a Taiwan e ad Hainan (ma quest'ultima, molto più vicina alla costa, fu conquistata l'anno successivo). Chiang Kai-shek ordinò inoltre che tutti i manufatti provenienti sia dalla Città Proibita (故宫) sia dal palazzo imperiale di Nanchino, che si fosse riusciti a trasportare, venissero portati sull'isola di Taiwan. Questi oggetti formano oggi il cuore del "National Palace Museum" di Taipei. Il Kuomintang continuò il suo operato a Taiwan, considerandosi l'unico governo legittimo della Cina. Nel frattempo i comunisti della Repubblica Popolare Cinese si proclamarono i successori della Repubblica di Cina su tutto il paese, dichiarando illegittimo il governo nazionalista taiwanese.
Tra il 1946 e il 1950 Taiwan fu coinvolta nella guerra civile cinese, periodo durante il quale il governo locale, il KMT, si macchiò di gravi colpe, fra le quali l'incidente del 28 febbraio 1947.
Alla fine della guerra civile, conclusasi con la sconfitta del Kuomintang, il 7 dicembre 1949 Taipei divenne la nuova capitale dei nazionalisti cinesi.
Entrambe le entità statali sorte da allora continuano a sostenere specularmente di essere l'unica autorità legittima rappresentante l'intera Cina.
La comunità internazionale, con poche eccezioni, scelse gradualmente la Cina continentale come legittimo rappresentante dell'intera Cina.
Si trattò tuttavia di un processo piuttosto lento: solo nel 1971 il Kuomintang perse il proprio seggio di rappresentante della Cina alle Nazioni Unite e nel 1979 gli Stati Uniti, rinnegando la precedente linea di condotta, smisero di riconoscere Taiwan come Stato legittimo.
Nel 1979 gli attivisti democratici tentarono di attirare l'attenzione dei media internazionali sulle condizioni dei cittadini taiwanesi sotto la linea politica dei nazionalisti.
Il 10 dicembre di quell'anno, giorno dei diritti umani, gli attivisti democratici organizzarono grandi proteste nella città di Kaohsiung (高雄), pretendendo la fine della legge marziale e della linea politica del governo nazionalista.
Queste proteste vennero velocemente represse dalla polizia. La legge marziale venne comunque ritirata dal figlio e successore di Chiang Kai Shek, Jiang Jingguo (蔣經國), negli anni Ottanta.
Nel 2000 Chen Shui-bian vinse le elezioni presidenziali con la proposta di redigere una nuova costituzione in cui risaltasse il carattere sovrano e indipendente di Taiwan.
Ha inoltre sciolto il Consiglio per l'Unificazione Nazionale, costituito nel 1990 per sovrintendere all'eventuale unificazione dell'isola con la Cina.
Il governo cinese reagì con una legge che stabilisce che qualunque tentativo di legittimare un autogoverno indipendente nell'isola mediante la modifica della Costituzione taiwanese potrebbe avere come conseguenza un'azione militare da parte della Cina. D'altra parte gli Stati Uniti, in base al Taiwan Relations Act del 1979, metteranno a disposizione di Taiwan gli articoli per la difesa e i servizi di difesa nella quantità necessaria per consentire a Taiwan di mantenere sufficienti capacità di autodifesa.
Durante la crisi dello stretto di Formosa, nel 1958, vi furono scontri violentissimi, e le isole Quemoy e Matsu vennero danneggiate a colpi di cannone dall'esercito cinese, e le loro guarnigioni assediate anche via mare. I cinesi comunisti non riuscirono a farle cadere in un mese di scontri durante i quali vennero ingaggiate dure battaglie aeree, finite con la vittoria di Taiwan, tra F-86 e MiG-15 e MiG-17 cinesi, grazie anche all'esordio dei missili AIM-9 Sidewinder. Mentre gli USA, appoggiando Taiwan, schierarono unità da combattimento equipaggiate tra l'altro con i nuovissimi F-104, gli unici bisonici in servizio all'epoca, velivoli nettamente superiori ai caccia di produzione sovietica dei cinesi comunisti.
Dopo di allora, Taiwan continuò a essere utilizzata dagli statunitensi come base avanzata contro la Cina: moltissime missioni di ricognizione vennero condotte sia da aerei sia da palloni sonda di costruzione americana. Gli RF-101 vennero consegnati ai taiwanesi, ma è poco noto che il luogo in cui vi sono state le maggiori perdite di U-2 è stato proprio il territorio cinese, con i missili SA-2 Guideline e i caccia J-6 che sono stati in grado di abbatterne almeno 5. Ciò non mancò di accendere proteste e crisi periodiche, come le forniture di armamenti americani a un'entità politica che aspirava a ripristinare il controllo dei propri possedimenti continentali.
Taiwan ebbe quindi in dotazione: 160 F-104 Starfighter, oltre 300 Northrop F-5, oltre 30 cacciatorpediniere, circa 2 000 carri armati M-41/48 e una grande quantità di missili antiaerei HAWK e Nike Hercules, solo per citare alcune delle più importanti forniture.
In seguito la cosiddetta "Fortezza sullo Stretto" si è dotata di hangar corazzati contro i missili balistici cinesi, e un sistema di difesa aereo polivalente con capacità antimissili, basato su radar da avvistamento precoce, HAWK modificati, Patriot e Tien Kung (modello locale in gran parte derivato dal Patriot). Per i soli radar sono stati spesi ben oltre 13 miliardi di dollari.
Programmi molto grandi per un'isola di 30 000 km², che ha effettuato anche ulteriori acquisti di 130 caccia leggeri AIDC F-CK-1 Ching-kuo, 60 Mirage 2000 e 150 F-16. Anche il numero di missili presenti, forse circa 10 000, è molto consistente e adatto a una guerra di lunga durata.
È inoltre presente dal 1951 il servizio di leva militare obbligatoria.
Il terreno taiwanese è diviso in due parti: le piatte pianure dell'ovest, dove risiede il 90% della popolazione, e le montagne quasi totalmente ricoperte di foresta tropicale che occupano i due terzi dei terreni orientali. Il massiccio più alto di Taiwan è lo Yushan, o Monte di Giada, alto circa 3 952 m all'anno 2003.
Le foreste delle montagne occidentali offrono un'ampia biodiversità, la cui flora è composta di diverse specie endemiche, come il cipresso di Formosa (Chamaecyparis formosensis) e l'abete di Taiwan (Abies kawakamii), mentre l'albero della canfora (Cinnamomum camphora) era un tempo molto diffuso a livelli più bassi (livelli che sono stati principalmente trasformati in campi coltivabili). Prima del grande sviluppo economico di Taiwan, le aree montane erano anche l'habitat di diverse specie e sottospecie animali endemiche, tra i quali ricordiamo il fagiano di Swinhoe (Lophura swinhoii), la gazza blu di Taiwan (Urocissa caerulea), l'orso nero di Formosa (Ursus thibetanus formosanus), il cervo sika di Formosa (Cervus nippon taioanus) e il salmone di Formosa (Oncorhynchus formosanus). Alcune di queste specie sono già estinte, mentre molte altre sono in via di estinzione.
A Taiwan, la superficie insulare coperta da fiumi e laghi è molto ampia, pari al 10,34% della terra emersa. Ad ogni modo, i fiumi sono brevi e a carattere torrentizio, quindi non sono molto noti. I più famosi sono il Beishi (50 km), il Danshui (158,7 km), il Dongshan (24 km), il Fegping (37 km), il Fuyuan (28 km), il Keelung (96 km), il Lanyang (73 km), il Lekuleku (53 km), il Maolou (32 km), il Nanshi (45 km), il Shiuculuan (81 km), il Shuili (19 km) e il Xindian (82 km).
Generalmente il clima di Taiwan viene definito come oceanico, e varia ampiamente a seconda delle stagioni nella parte settentrionale dell'isola e nelle aree montane. La fascia meridionale, tuttavia, appartiene alla fascia climatica tropicale, calda e umida durante tutto l'anno. La stagione delle piogge va da maggio a giugno, con precipitazioni quasi quotidiane, mentre da luglio a ottobre è facile che vi siano uragani e tifoni. A nord dell'isola la nuvolosità è persistente ed estensiva durante quasi tutto il periodo dell'anno, tuttavia le precipitazioni sono frequenti anche al sud e nei giorni d'estate, durante i quali si ha il 90% delle precipitazioni annue. La piovosità annuale si aggira intorno ai 2 500 mm, sebbene in alcune regioni orientali essa arrivi quasi a 5 000 mm.
La popolazione della Repubblica di Cina è stata stimata, ad agosto del 2012, pari a 23 216 236 persone, distribuite in un'area di 35 980 km². Con una densità di 646 ab./km², Taiwan è il sedicesimo paese del mondo per densità di popolazione. Il 98% del popolo taiwanese è composto di cinesi Han (漢族), mentre il restante 2% è composto di aborigeni taiwanesi (台灣原住民族). Il preponderante valore percentuale dei cinesi continentali rispetto agli aborigeni è dovuto alla velocissima immigrazione cinese sull'isola dai primi anni del Seicento (quando era una colonia olandese a sud e spagnola a nord, gli olandesi favorirono l'arrivo di manodopera cinese) e ancora di più dal tardo Seicento quando, dopo alterne vicende l'isola passò politicamente alla Cina (prima Ming, che proprio a Taiwan si ritirarono, poi alla dinastia mancese), sia, infine, al massiccio afflusso dalla Cina continentale in seguito alla disfatta nazionalista nel 1949.
Il paese assiste a un declino del tasso di natalità, con una crescita appena dello 0,61% nell'anno 2006.
La popolazione comprende alcune etnie come i taiwanesi, il più numeroso, seguono i cinesi, giunti in seguito alla seconda guerra mondiale e gli aborigeni di origine filippina e indonesiana.
Secondo i dati del 2005, circa 18 718 600 degli abitanti di Taiwan (81,3% della popolazione) sono credenti, mentre il 14 –18% è ateo. Delle 26 religioni riconosciute dalla Repubblica di Cina, le più praticate sono il buddhismo (8 086 000, 35,1%), il taoismo (7 600 000, 33%), lo Yiguandao (810 000, 3,5%), il protestantesimo (605 000, 2,6%) e il cattolicesimo (298 000, 1,3%). Tuttavia, secondo il CIA World Factbook e altre recenti fonti dal Dipartimento di Stato Americano o dalla Sezione Affari Religiosi del MOI, dall'80 al 93% della popolazione taiwanese aderisce a una qualche forma di "religione tradizionale cinese" (come Yiguandao, Xiantiandao, Xuanyuanjiao, Miledadao, Haizidao e Zailiismo) che combina insieme buddhismo Mahāyāna, confucianesimo (culto degli antenati) e taoismo.
La lingua nazionale è il mandarino standard (國語), la stessa lingua ufficiale della Cina Popolare, anche se la maggioranza parla anche il taiwanese (台語, variante della parlata hokkien della provincia di Fujian 福建) e molti parlano pure l'hakka/kejia (客家話). Mentre nella Cina Popolare è stata introdotta anche una scrittura semplificata (简体字), a Taiwan (come a Hong Kong e Macao) è rimasta in vigore la scrittura cinese tradizionale, che utilizza i caratteri tradizionali (繁體字). Gli aborigeni taiwanesi (ne esistono diversi gruppi, alcuni formalmente riconosciuti, altri no) praticano lingue antiche discendenti dalle lingue formosane, della famiglia delle lingue austronesiane.
Il governo della Repubblica di Cina si fonda sulla Costituzione e sui suoi Tre principi del popolo (三民主義), che afferma che "la RDC sarà una repubblica democratica del popolo, governata dal popolo e per il popolo." Il governo è diviso in cinque rami amministrativi (Yuan, letteralmente "corte" o "tribunale"): lo Yuan di controllo, lo Yuan d'esame, lo Yuan esecutivo, lo Yuan giudiziario e lo Yuan legislativo. Contrariamente a quanto accade nella repubblica popolare, a Taiwan vige un regime multipartitico. La coalizione pan-azzurra e la coalizione pan-verde sono attualmente i blocchi politici dominanti nella Repubblica di Cina.
Il capo di Stato è il presidente (元首), che è eletto mediante voto popolare per un mandato di quattro anni nella stessa lista di candidati del vicepresidente. Il presidente esercita l'autorità sullo Yuan esecutivo, di cui nomina i membri, compreso il primo ministro, che è anche il presidente dello Yuan esecutivo; i membri sono responsabili per la politica e l'amministrazione.
Il potere esecutivo nella RDC è affidato allo Yuan esecutivo, che corrisponde sostanzialmente al gabinetto di governo ed è formato dal primo ministro, che funge da presidente, dal vicepresidente (vice-primo ministro) e dai vari ministri (con e senza portafoglio) e presidenti di commissione. Il vicepresidente, i ministri e i presidenti di commissione sono nominati dal presidente della Repubblica su designazione del primo ministro. Nella realtà, molti poteri esecutivi sono esercitati dal presidente della Repubblica: il sistema politico della RDC infatti non si adatta ai modelli tradizionali e oscilla tra sistema presidenziale e sistema parlamentare.
Il primo ministro è selezionato dal presidente senza bisogno di approvazione dall'Assemblea legislativa, ma questa può approvare leggi senza riguardo per il presidente, poiché né egli né il primo ministro hanno potere di veto. Così, ci sono pochi incentivi per il presidente e l'Assemblea legislativa a negoziare sulla legislazione se appartengono a partiti opposti. Dopo l'elezione di Chen Shui-bian della coalizione pan-verde come presidente nel 2000, l'attività legislativa si è ripetutamente bloccata a causa dello stallo con lo Yuan legislativo, che era controllato da una maggioranza pan-azzurra..
Storicamente, la RDC è stata dominata dalla politica del partito unico dell'uomo forte. Questo retaggio ha avuto come risultato poteri esecutivi attualmente concentrati nell'ufficio del presidente piuttosto che del primo ministro, anche se la Costituzione non fissa esplicitamente l'ampiezza del potere esecutivo del presidente.
Il principale organo legislativo è lo Yuan legislativo monocamerale con 113 componenti. Settantré sono eletti mediante voto popolare in circoscrizioni uninominali; trentaquattro sono eletti in base alla proporzione dei voti su scala nazionale ricevuti dai partiti politici partecipanti in un ballottaggio separato tra le liste di partito; e sei sono eletti da due circoscrizioni aborigene trinominali. I componenti svolgono mandati triennali. Originalmente l'Assemblea Nazionale monocamerale, come assemblea costituente e collegio elettorale permanente, deteneva alcune funzioni parlamentari, ma l'Assemblea Nazionale fu abolita nel 2005 con l'entrata in vigore di emendamenti costituzionali sottoposti allo Yuan legislativo e a tutti gli elettori della Repubblica mediante referendum.
Lo Yuan giudiziario è il più alto organo giudiziario della RDC. Esso interpreta la costituzione e altre leggi e decreti, giudica le cause amministrative e punisce i funzionari pubblici. Il presidente e il vicepresidente dello Yuan giudiziario e quindici Giudici formano il Consiglio dei Grandi Giudici. Essi sono designati e nominati dal presidente della Repubblica, con il consenso dello Yuan legislativo. Il tribunale più elevato, la Corte Suprema, è costituita da numerose sezioni civili e penali, ciascuna delle quali è formata da un Giudice che presiede e da quattro Giudici Associati, tutti nominati a vita. Nel 1993, fu istituito un tribunale costituzionale separato per risolvere le dispute costituzionali, regolare l'attività dei partiti politici e accelerare il processo di democratizzazione. Non c'è un processo con giuria, ma il diritto a un giusto processo pubblico è garantito dalla legge e rispettato in pratica; molte cause sono presiedute da più giudici.Come la maggior parte delle democrazie asiatiche, la RDC ammette ancora la pena capitale. Sono stati fatti sforzi dal governo per ridurre il numero delle esecuzioni, anche se non sono stati in grado di abolire completamente la pena. Alla data del 2013, circa il 76% dei taiwanesi volevano mantenere la pena di morte.
Lo Yuan di controllo è un'agenzia di controllo che vigila (controlla) le attività dell'esecutivo. Può essere considerata una commissione permanente per le verifiche amministrative e può essere paragonata alla Corte dei Conti dell'UE o al Government Accountability Office degli Stati Uniti. Lo Yuan di controllo è a volte paragonato anche a un ombudsman o a un'istituzione nazionale per i diritti umani.
Lo Yuan d'esame ha il compito di convalidare la preparazione dei funzionari pubblici. Si basa sul vecchio sistema degli esami imperiali usato nella Cina premoderna. Può essere paragonato all'Ufficio per la selezione del personale dell'UE o all'Office of Personnel Management degli Stati Uniti.
Per la costituzione del 1947, redatta prima del ritiro del governo della Repubblica di Cina a Taiwan, il più alto livello di divisioni amministrative è la provincia, che include regioni ad amministrazione speciale, regioni e municipalità a controllo diretto. Tuttavia, nel 1998, fu snellito anche l'unico governo provinciale a essere rimasto funzionale sotto la Repubblica di Cina, la Provincia di Taiwan (in precedenza era esistita, assieme a essa, anche la Provincia del Fuchien). Ora quasi tutte le responsabilità di governo vengono assunte dallo Stato centrale o dall'amministrazione della contea, e attualmente la Repubblica di Cina amministra due province e cinque città estese a livello di provincia. Secondo la legge della Repubblica di Cina, l'area sotto la giurisdizione del governo è ufficialmente chiamata area libera della Repubblica di Cina.
La Repubblica di Cina ha anche il controllo delle Isole Pratas (Dong-Sha) e delle Isole Taiping, parte del disputato arcipelago del Mar cinese meridionale. Le isole furono poste sotto il distretto della città di Kaohsiung.
Attualmente, si sta considerando di elevare Taichung a stato di municipalità centrale. Inoltre, le contee di Taipei e di Kaohsiung sono considerate equivalenti al territorio delle rispettive città.
La Repubblica di Cina è coinvolta come parte rivendicante nella contesa delle isole Senkaku/Diaoyu.
L'unico istituto di lingue è l'Istituto di lingue delle Orsoline Wenzao.
L'Università Nazionale di Taiwan venne fondata nel 1928 dai Giapponesi col nome di Università imperiale di Taihoku.
Malgrado Taiwan risulti importante sotto l'aspetto sanitario al momento non fa parte dell'OMS.
All'inizio del processo di transizione democratica "Taiwan non era caratterizzata esclusivamente dalla presenza di un partito predominante, il Kuomintang, ma anche dalla ricorrente polarizzazione generata da una questione politica di centrale importanza come quella dell’identità nazionale (e quindi della possibile indipendenza dell’isola). Il KMT viene infatti normalmente considerato come il partito di estrazione continentale che potrebbe favorire un’eventuale riunificazione con la Cina comunista, mentre il PDP è rimasto costantemente legato all’obiettivo ultimo dell’indipendenza taiwanese".
Il governo taiwanese è deciso a non accettare alcuna proposta diplomatica cinese che possa limitare la sua libertà.
Dopo l'emanazione della legge cinese antisecessione del 2006, gli analisti militari si sono divisi in due gruppi di pensiero riguardo alla situazione geopolitica taiwanese: alcuni esperti sono d'accordo nel sostenere che Taiwan corra il rischio di essere occupata dalla Repubblica Popolare Cinese, mentre altri sostengono che ciò non sia possibile per via della tradizionale protezione degli USA accordata a quest'ultima. Ma negli ultimi tempi fra i giovani taiwanesi l'idea dell'occupazione di Taiwan da parte di Pechino è diventata più credibile a causa del continuo crescere della potenza militare cinese nell'Estremo Oriente.
Le conseguenze di un'eventuale occupazione cinese potrebbero portare a un grave deterioramento dei rapporti tra gli USA (quindi anche la NATO e gli alleati nell'Indo-Pacifico), e la Cina (protetta anche da un sistema di alleanze reciproche tra alcuni paesi asiatici denominato Organizzazione di Shanghai per la Cooperazione, che sempre più prende il ruolo di un blocco asiatico anti-NATO sotto l'influenza cinese).
In tutta questa situazione di riarmo militare degli ultimi anni sia da parte del mondo occidentale sia da parte di quello orientale, l'ONU è ancora limitata dalla volontà di alcuni paesi in possesso del potere di veto (tra cui la Repubblica Popolare Cinese stessa) che possono bloccare decisioni prese dalla maggioranza e da organizzazioni, come la NATO e l'Organizzazione di Shanghai, sempre più autonome e indipendenti, che le impediscono di assolvere con efficacia il compito di mediatore e di arbitro internazionale.
La trattativa tra la Santa Sede e la Repubblica Popolare Cinese, che ha come oggetto principale da parte vaticana il riconoscimento della libertà di culto per i fedeli cinesi, è uno dei punti cruciali per il futuro della geopolitica del Pacifico. Un eventuale avvicinamento tra il Vaticano e Pechino potrebbe essere legato alla rottura dei rapporti diplomatici tra la Santa Sede e Taipei. Gli sforzi di Taiwan per il mantenimento di ottimi rapporti con la chiesa cattolica è confermato dalla nomina a vice presidente di Chen Chien-Jen, cattolico praticante e grande conoscitore della politica della Santa Sede.
Benché le tensioni dell'epoca della guerra fredda si siano alquanto calmate, lo status politico di Taipei rimane comunque oggetto di un contenzioso. Le riforme attuate dal governo nazionalista negli anni ottanta e novanta hanno trasformato Taiwan da uno Stato monopartitico, controllato da coloro che avevano abbandonato la Cina, a uno Stato multipartitico e aperto anche alla popolazione originaria dell'isola. Benché la Repubblica di Cina fosse uno dei cinque membri permanenti del Consiglio di sicurezza presso l'ONU, essa venne rimpiazzata dalla Repubblica Popolare Cinese nel 1971 con la risoluzione 2758 dell'Assemblea generale. Come conseguenza della politica di Pechino orientata al riconoscimento dell'esistenza di "un'unica Cina", Taiwan dal 1971 in poi ha molto sofferto sul piano diplomatico.
Gli Stati che hanno rapporti diplomatici ufficiali con la Repubblica di Cina (RdC) la riconoscono come solo e legittimo governo dell'intera Cina.
Corea del Sud e Arabia Saudita hanno terminato le loro relazioni diplomatiche con la RDC nel 1992 ed il Sudafrica è passato al riconoscimento della Repubblica Popolare Cinese (RPC) nel 1998. La Liberia è passata dal riconoscimento della RPC al riconoscimento della RDC nel 1989 ed ha cambiato nuovamente nell'ottobre 2003. Il 31 marzo 2004 Dominica terminò il suo riconoscimento nei confronti della RDC che era cominciato nel 1983 perché la RPC le promise un finanziamento di 117 milioni di dollari in sei anni. La Macedonia ha riconosciuto Taiwan negli anni novanta, ma successivamente ha riconosciuto la RPC quando quest'ultima le impose sanzioni economiche ed usò il veto nel Consiglio di Sicurezza dell'ONU per bloccare gli aiuti alla missione di peacekeeping. Nel giugno 2007, dopo quasi 50 anni di relazioni diplomatiche, la Costa Rica ha spostato il suo ambasciatore da Taipei a Pechino cessando ogni rapporto con la repubblica "ribelle" e sei mesi dopo il Malawi ha fatto lo stesso. Nel 2013 il Gambia ha riconosciuto la RPC al posto della RDC. Nel 2018 Repubblica Dominicana e Burkina Faso hanno interrotto i rapporti diplomatici con Taiwan. Nel dicembre 2021 il Nicaragua annuncia di riconoscere un'unica Cina nella Repubblica Popolare Cinese. Le relazioni con l'Honduras sono state terminate il 26 marzo 2023.Al marzo 2023 la Repubblica di Cina è riconosciuta da 13 paesi:
Taiwan è stata una delle quattro tigri asiatiche (insieme a Singapore, Corea del Sud e Hong Kong), Paesi che sono passati da una condizione in via di sviluppo a una crescita fortissima dovuta alla produzione per l'esportazione di prodotti molto richiesti dal mercato: prima produzioni tradizionali come i tessuti e i prodotti tessili, e quindi prodotti tecnologici e informatici. Per questa ragione il suo prodotto interno lordo pro-capite è molto alto rispetto alla media mondiale.
Soprattutto negli anni Cinquanta e Sessanta, Taiwan è stato, insieme alla Corea del Sud e a Israele, uno dei Paesi che ha ricevuto massicci aiuti economici dagli Stati Uniti e dalle istituzioni finanziarie internazionali.
Gran parte del territorio è coltivato a riso, ma si coltivano anche mais, soia, patate dolci. Si allevano soprattutto anatre e suini. La pesca, praticata sulla costa orientale, alimenta un notevole flusso di esportazioni.
Il carbone è la risorsa mineraria principale. La produzione di idrocarburi invece è scarsa. Si estraggono oro, argento, zolfo, marmo, amianto, talco e dolomite.
Sono presenti impianti metallurgici e siderurgici, cementifici; industrie della gomma e della carta sono presenti nella zona di Kaohsiung. Si sono espanse fin dagli anni '80 l'industria elettronica, informatica e delle telecomunicazioni, il cui centro principale è a sud di Taipei, la capitale.
Acer (la cui radice latina significa energico e aggressivo), con sede a Taipei, che, nel corso dell'anno 2009, è diventata il secondo produttore di personal computer nel mondo grazie ai prezzi estremamente competitivi dei suoi prodotti.
ASUS (ASUSTeK Computer Inc.) (cinese: 華碩電腦股份有限公司), anch'essa con sede a Taipei. Produce schede madri, schede video, lettori ottici, palmari, portatili, telefonini, computer e sistemi di raffreddamento per computer. Attualmente produce anche borse per portatili e altri accessori.
AUO (AU Optronics Corporation), uno dei principali produttori di pannelli al mondo: fa pannelli LCD Full HD, pannelli Ultra HD e anche pannelli OLED di piccole e grandi dimensioni.
BenQ Corporation (明基電通股份有限公司), azienda fondata nel 1984 con sede a Taipei e specializzata nella produzione di prodotti per computer, comunicazione e strumenti elettronici di consumo.
HTC (High Tech Computer Corporation), compagnia con sede a Taoyuan produttrice di smartphone, specializzata in telefoni aventi sistemi operativi Android e Windows Phone.
Kymco (Kwang Yang Motor Corporation), casa produttrice di scooter, motocicli e quad con sede a Kaohsiung fondata nel 1963.
TSMC (Taiwan Semiconductor Manufacturing Company), la più grande fabbrica indipendente di semiconduttori al mondo, con sede principale nel Hsinchu Science Park di Hsinchu.
MSI (Micro-Star International, 微星科技) è un produttore di computer e componenti per computer. È specializzata nella progettazione e produzione di schede madri, schede video, Pc Barebone, portatili, prodotti di reti, server, multimedia, elettronica di consumo e dispositivi di archiviazione. Produce chipset di schede grafiche sia per ATI che per nVidia.
Evergreen (Evergreen Marine Corporation), tra i leaders globali della logistica via mare con una flotta di ben 160 navi portacontainer.
Foxconn (Foxconn International Holdings), multinazionale tech dell'elettronica e principale fornitore Apple, la più grande produttrice mondiale di componenti elettrici ed elettronici per OEM.
Taiwan dispone dell'Aeroporto internazionale di Taiwan-Taoyuan, hub della compagnia aerea di bandiera taiwanese China Airlines e di EVA Air, compagnia aerea maggiore taiwanese. L'aeroporto è diciassettesimo fra gli aeroporti asiatici con il maggiore traffico: nel 2015 vi hanno transitato più di 38 milioni di passeggeri.
A Taiwan sono presenti due sistemi stradali che attraversano l'isola in direzione est-ovest, rispettivamente chiamati autostrada meridionale e autostrada settentrionale attraverso l'isola.
Una terza arteria, la strada nazionale 8 (in sigla PH 8), è il primo sistema a collegare la costa orientale e quella occidentale, attraversando la catena montuosa dei monti ChungYang al centro dell'isola.
Taiwan è nota per le sue foreste, presenta ben sei parchi nazionali e ha una fauna variegata.
Tra i diversi scrittori taiwanesi che si sono distinti nel corso soprattutto del XX secolo spicca Wang Zhenhe (王震和 1940-1990), noto in particolare per il romanzo Rosa rosa amore mio.
La musica strumentale comprende molteplici generi come il beiguan e il nanguan. Il nanguan proviene originariamente da Quanzhou, mentre ora è più comune a Lukang e si trova in gran parte dell'isola.
Il teatro taiwanese dei burattini e l'opera taiwanese, due generi di spettacolo fortemente legati alla musica, sono molto popolari, mentre quest'ultima è considerata la sola forma di musica han realmente indigena ancora esistente oggi.
La musica folk holo oggi è più comune sulla penisola di Hengchun nella parte più meridionale dell'isola, dove gli interpreti cantano accompagnati dallo yueqin ("liuto della luna"), che è un tipo di liuto a due corde. Sebbene lo yuechin di Hengchun suoni solo cinque toni, la musica pentatonica può diventare varia e complessa quando si combina con i nove toni dell'idioma hokkien taiwanese. Tra i più famosi cantanti folk si annoverano Chen Da, Yang Hsiuching e Teresa Teng (1953-1995), cantante di fama internazionale il cui genere si basa spesso sul gusto folk o sulle ballate romantiche.
Tra le altre cantanti taiwanesi vissute tra il XX e il XXI secolo ricordiamo Fong Fei-Fei, nota anche come attrice.
Tra le attrici taiwanesi vissute tra il XX e il XXI secolo ricordiamo Fong Fei-Fei (1953-2012), nota anche come cantante.
In ambito chimico da ricordare la figura di Yuan T. Lee, e i contributi alle dinamiche dei processi chimici elementari: vincitore del Premio Nobel per la chimica nel 1986, il primo Premio Nobel di Taiwan.
Nel 2019 fu fondato il Taiwan Semiconductor Research Institute, facente parte dei Laboratori Nazionali di Ricerca Applicata del Ministero della Scienza Taiwanese. È anche presente l'Academia Sinica, istituto nazionale di ricerca, e l'Industrial Technology Research Institute.
25 agosto 1998: viene lanciato ST-1, primo satellite di Taiwan (realizzato insieme a Singapore)
27 gennaio 1999: viene lanciato Formosat-1, il primo satellite realizzato interamente da Taiwan.
Lo sport a Taiwan ha cominciato a essere praticato soprattutto a partire dall'instaurazione della settimana lavorativa di cinque giorni, dopo la fine della legge marziale. Da allora, il governo si è prodigato nella costruzione di strutture adatte, la più recente delle quali è la Taipei Arena, complesso in grado di accogliere 15 000 spettatori. Altra grande struttura è il Tianmu Baseball Stadium, con una capienza di 10 000 persone, dove si svolge la maggior parte delle competizioni professionistiche di baseball.
Due degli sport organizzati più popolari di Taiwan sono la pallacanestro (in cinese lánqiú) e il baseball (in cinese bàngqiú). Alcune delle squadre che giocano nella Chinese Professional Baseball League sono i CTBC Brothers, gli Uni-President 7-Eleven Lions, i Fubon Guardians e i Rakuten Monkeys. Particolare è il fatto che ogni squadra non ha un proprio stadio di casa, quindi le partite si giocano a rotazione in vari stadi locali per tutta l'isola.
Il basket è altamente popolare, grazie anche alla circostanza che le partite possono essere organizzate in luoghi chiusi, indipendentemente dal variabilissimo clima dell'isola.
La cosiddetta nazionale di calcio di Taipei Cinese ha ottenuto un terzo posto nel 1960 nella Coppa d'Asia.
Lo sport organizzato che si gioca da più tempo a Taiwan è però il golf (in cinese gāoěrfū 高耳骨). La maggior parte dei club golfistici è aperta al pubblico con la sola richiesta di un'iscrizione come membri per giocare. La Professional Golf Association di Taiwan organizza tornei nazionali e partecipa anche a competizioni internazionali.
Il golfista Pan Cheng-tsung ha ottenuto la medaglia di Bronzo nel torneo maschile di golf all'Olimpiade di Tokyo 2020.
Come in tutti gli altri paesi dell'estremo oriente, anche a Taiwan sono molto praticate le arti marziali.
Più di 20 tipi di arti marziali vengono praticate nell'isola, tra i quali il più popolare, soprattutto agli occhi degli stranieri, è il tai chi (in cinese tàijíquán 太极拳), praticato spessissimo dai taiwanesi la mattina presto nei parchi, sia pure non a livello agonistico o competitivo.
Uno sport tipicamente locale è la regata delle dragonboat, che si svolge solitamente in giugno. Al Taipei International Dragon Boat Race Championship partecipano squadre locali, straniere e internazionali.
Una disciplina sportiva assai popolare a Taiwan è il pool, specialità del biliardo di origine americana. Tra i numerosi grandi campioni che questo paese ha prodotto vi sono Chao Fong-pang, campione del mondo specialità 9-ball nel 1993 e nel 2000, Wu Chia-ching, campione del mondo specialità 9-ball ed 8-ball nel 2005, Chang Jung-lin campione del mondo specialità 8-ball nel 2012, e Ko Pin-yi, campione del mondo specialità 10-ball nel 2015.
Taipei Cinese ai Giochi olimpici ha vinto ben 38 medaglie: prima medaglia olimpica fu la medaglia d'argento nel decathlon vinta da Yang Chuan-Kwang, ai Giochi olimpici di Roma 1960. La prima medaglia d'oro olimpica è stata vinta nel taekwondo da Chen Shih-hsin, ai Giochi olimpici di Atene 2004.
Altra importante affermazione nel sollevamento pesi con Hsu Shu-ching, che vinse la medaglia d'oro ai Campionati mondiali di sollevamento pesi 2015.
10 ottobre: Double Ten Day ( 雙 十 節): celebra la Rivolta di Wuchang (1911), inizio della Rivoluzione Xinhai che portò l'anno seguente alla costituzione della Repubblica di Cina (1912-1949)
Il 28 settembre di ogni anno, a Taiwan, si celebra la Festa degli insegnanti, data che ricorda la nascita del celebre filosofo cinese Confucio.La Cina è stata, nel corso della storia, culla e ospite di numerose tradizioni religiose e filosofiche. Il confucianesimo e il taoismo, oltre al buddhismo, costituiscono le cosiddette "tre dottrine", le quali hanno esercitato un ruolo importante nella storia e nella cultura cinese. Questi tre sistemi, e specialmente taoismo e confucianesimo, fungono da cornici della religione tradizionale cinese di sostrato, vale a dire il culto devoto agli dèi locali e agli antenati, la quale, tuttavia, non si esaurisce in essi e si svolge anzi per la maggior parte al di fuori di qualsiasi cornice dottrinale; essa è sempre stata — e continua ad essere — la religione della maggioranza della popolazione, imperniata sull'identità spirituale dei lignaggi gentilizi, dei luoghi e regioni, e della nazione cinese tutta, che, costituendo il nerbo di senso della struttura economico-sociale della civiltà cinese stessa, non richiede un'aderenza dogmatica esclusiva, il che permettendo la pratica o l'espressione di convinzioni personali e fedi diverse allo stesso tempo. Mentre il confucianesimo nel suo aspetto religioso coincide con la religione tradizionale del culto di dèi del luogo e antenati, il taoismo si è sviluppato come movimento ecclesiastico distinto dalla religione comune a partire dal I o II secolo. Il buddhismo venne introdotto nel I secolo e crebbe sino ad avere un forte impatto in Cina, che tutt'oggi conserva.
Alcuni studiosi preferiscono non utilizzare il termine "religione" in riferimento ai sistemi di credenze cinesi, per via delle difficoltà ermeneutiche che tale termine di origine occidentale ingenera quando lo si usa per definire quelle che sono meglio definibili come "pratiche culturali/cultuali" e "sistemi di pensiero" della tradizione cinese. Lo stato cinese odierno riconosce ufficialmente cinque "religioni dottrinali" (zongjiao), gestite attraverso istituzioni burocratiche centralizzate: il buddhismo, il taoismo, il protestantesimo, il cattolicesimo e l'islam. La religione tradizionale in tutte le sue forme, che non è considerata una "dottrina" (zongjiao) ma piuttosto un insieme di "credenze native" (minjian xinyang), non centralizzata a livello burocratico, gode di libertà.
Secondo statistiche riferite al 2010 il 70% dei Cinesi praticava la religione tradizionale, incluso un 13% che praticava culti tradizionali in una cornice dottrinale o rituale taoista o religioni popolari influenzate dal taoismo, mentre coloro che si identificavano solo come "taoisti" iniziati erano lo 0,8% (l'appellativo di "taoista" in Cina è tradizionalmente riservato ai soli sacerdoti/maestri taoisti o a coloro che intraprendono un discepolato diretto sotto la guida di questi ultimi, non è tradizionalmente esteso alle moltitudini dei seguaci laici). Gli aderenti al buddhismo erano il 14%, e di questi i buddhisti formalmente iniziati formavano l'1,3%. I cristiani erano il 2,4%, dei quali il 2,2% erano protestanti e lo 0,2% cattolici. I musulmani erano l'1,7%. Il restante 13% della popolazione non era religioso (era ateo, agnostico o non aveva dichiarato alcuna preferenza). Il confucianesimo come designazione religiosa è popolare tra gli intellettuali, anche se esistono vari movimenti popolari di matrice confuciana. Statistiche riferite a studi condotti nel 2014, riportano una quota lievemente maggiore di buddhisti (16%), mentre la percentuale di affiliati alle altre religioni è pressoché identica a quella rilevata nel 2010.In aggiunta a queste religioni, sono presenti varie religioni indigene delle minoranze etniche che abitano alcune regioni della Cina, e un numero non quantificato di aderenti a una varietà di nuove religioni di salvazione sorte principalmente dall'alveo della religione tradizionale cinese. Queste ultime rappresentano forme organizzate intorno a una dottrina coerente con la religione tradizionale (minjian zongjiao); tra di esse si annovera, per esempio, lo weixinismo. In Cina sono anche presenti varie organizzazioni religiose proibite dal governo quali "dottrine maligne", "eretiche", "irregolari" o "demoniache" (xiejiao) in quanto percepite come contrarie alla morale e all'ordine pubblico, alla tradizione religiosa normale, e all'autorità dello stato.
Lo studioso cinese Yao Xinzhong afferma che statistiche sul numero dei praticanti in Cina "non possono essere accurate in senso scientifico", poiché il concetto occidentale di "religione", acquisito in cinese come 宗教 zōngjiào per definire solo le religioni intese come "dottrine" (e quindi le cinque dottrine gestite in maniera centralizzata dallo stato: buddhismo, taoismo, islam, cattolicesimo e protestantesimo), non consente di misurare coloro che non si considerano membri di organizzazioni e seguaci di dottrine religiose ma sono comunque "religiosi" (nel senso antico latino di religio è cultus) nelle loro azioni quotidiane e credenze fondamentali, e quindi la spiritualità cinese diffusa che consiste nel culto a dèi e antenati senza riferimenti a specifiche dottrine, ossia quella che gli studiosi occidentali hanno definito "religione popolare o tradizionale cinese". Inoltre, l'approccio cinese alla religione tende a essere sincretico, e seguire una religione non significa necessariamente il rigetto e la negazione di altre. Nei sondaggi, poche persone si identificano come "taoisti" perché per la maggioranza dei cinesi questo termine fa riferimento ai sacerdoti ordinati di tale religione che operano riti in seno alla religione diffusa tradizionale. Storicamente, la lingua cinese non include termini per designare i seguaci laici del taoismo, poiché il concetto di essere "taoisti" in tal senso è una parola nuova che deriva dalla concezione occidentale della "religione" come essere membri di un'istituzione religiosa.
L'analisi delle religioni tradizionali cinesi è complicata da ulteriori discrepanze tra le terminologie usate nelle lingue cinesi e in quelle occidentali, che si aggiungono alla mancata corrispondenza tra "religione" e zongjiao. Mentre nell'uso accademico occidentale "religione popolare" definisce in senso lato tutte le forme di culto devoluto a dèi e antenati, nell'uso cinese, popolare e accademico, tali culti non hanno mai avuto un nome complessivo, essendo tali culti un aspetto della stessa identità socio-economica locale e nazionale che articola la civiltà cinese. Per "dottrine popolari" (民間宗教 mínjiān zōngjiào) gli studiosi cinesi hanno usualmente inteso i movimenti popolari di salvazione organizzati (o sette religiose popolari). Inoltre, a partire dagli anni 1990 alcune di queste organizzazioni iniziarono a registrarsi come branche dell'associazione del taoismo di stato, e quindi ad essere identificate sotto il nome di "taoismo". Per rettificare tale confusione terminologica, alcuni intellettuali cinesi hanno proposto il riconoscimento e la gestione legale da parte dello stato dei culti a dèi e antenati nonché l'adozione di designazioni onnicomprensive quali "religione nativa (o indigena) cinese" (民俗宗教 mínsú zōngjiào) o "religione etnica cinese" (民族宗教 mínzú zōngjiào), o altri nomi per identificarla. Una terminologia molto diffusa nell'accademia e usata dal 2015 anche nei documenti ufficiali dello stato centrale per definire i culti di dèi e antenati, dotandoli di statuto speciale distinto da quello di "religione" intesa come "dottrina", è "credi nativi" (民間信仰 mínjiān xìnyǎng, dove minjian significa "popolari", "del popolo").Mentre le zongjiao, in quanto sistemi di fede astratti e ideologici, sono sottoposte a un controllo più stringente da parte dello stato (specialmente le religioni percepite come estranee alla civiltà cinese e dannose per la salute pubblica, cristianesimo, islam e le 邪教 xiéjiào, "dottrine maligne"), la legislazione per le minjian xinyang ne permette una regolamentazione più fluida e ne valorizza l'importanza per la stabilità economica e sociale.
Secondo i risultati di un censimento ufficiale forniti nel 1995 dall'ufficio di informazione dello stato cinese, in quegli anni le religioni cinesi tradizionali erano già praticate da quasi 1 miliardo di persone.
2005: un sondaggio sulla religiosità dei cinesi urbani nelle cinque città di Pechino, Shanghai, Nantong, Wuhan e Baoding, condotto da Yao Xinzhong, trovò che solo il 5,3% della popolazione analizzata apparteneva a organizzazioni religiose, mentre il 51,8% della popolazione non era religiosa nel senso che non apparteneva ad alcun'organizzazione religiosa. Nondimeno, il 23,8% della popolazione rendeva culto regolare a dèi e antenati, il 23,1% venerava Buddha o si identificava come buddhista, il 38,5% aveva credenze o pratiche associabili alla religiosità popolare, come il feng shui o la credenza nei poteri celesti, e solo il 32,9% erano atei convinti.
Tre sondaggi condotti rispettivamente nel 2005, nel 2006 e nel 2007 dallo Horizon Research Consultancy Group su un campione prevalentemente urbano e suburbano, trovò che i buddhisti costituivano tra l'11% e il 16% della popolazione totale, i cristiani erano tra il 2% e il 4%, e i musulmani erano approssimativamente l'1%. I sondaggi restituirono anche che il ~60% della popolazione credeva in concetti associati alla religione popolare, come il fato e la fortuna.
2007: un sondaggio condotto dall'Università normale della Cina orientale prendente a campione popolazioni da diverse regioni della Cina, concluse che vi erano approssimativamente 300 milioni di credenti religiosi (≈31% della popolazione totale), di cui la vasta maggioranza ascrivibili a buddhismo, taoismo e religioni popolari.
2008: un sondaggio condotto da Yu Tao dell'Università di Oxford con uno schema supervisionato dal Centro per le politiche agricole cinesi e dall'Università di Pechino, analizzando le popolazioni rurali delle cinque province di Jiangsu, Sichuan, Shaanxi, Jilin, Hebei e Fujian, ognuna rappresentante differenti regioni geografiche ed economiche della Cina, rilevò che i seguaci delle religioni popolari cinesi erano il 31.9% della popolazione analizzata, i buddisti il 10,85%, i cristiani il 3,93% di cui 3,54% protestanti e 0,39% cattolici, e i taoisti erano lo 0,71%. Il restante 53.41% della popolazione si dichiarava non religioso.
2010: il Chinese Spiritual Life Survey diretto dal Centro sulla religione e la società cinese dell'Università Purdue concluse che vari tipi di religioni popolari e taoismo erano praticati da centinaia di milioni di persone; il 56,2% della popolazione o 754 milioni di persone praticavano la religione ancestrale cinese, ma solo il 16% sostenendo di "credere nell'esistenza" degli antenati; il 12,9% o 173 milioni praticavano il taoismo su un livello indistinguibile dalla religione popolare; lo 0,9% o 12 milioni di persone si identificavano esclusivamente come taoisti; il 13,8% o 185 milioni erano buddhisti, di cui l'1,3% o 17,3 milioni formalmente iniziati; il 2,4% o 33 milioni erano cristiani, di cui 2,2% o 30 milioni protestanti (dei quali solo il 38% battezzati nelle chiese ufficiali) e lo 0,02% o 3 milioni cattolici; e un ulteriore 1,7% o 23 milioni erano musulmani.
2012: un sondaggio delle religioni in Cina fu condotto come parte dei China Family Panel Studies (CFPS), esteso a 25 province cinesi a maggioranza etnica cinese Han, e che non incluse le regioni autonome di Mongolia Interna, Ningxia, Tibet e Xinjiang, nonché Hong Kong e Macao.pp. 11-12 Il sondaggio restituì che solo il ~10% della popolazione apparteneva a religioni organizzate; specificamente, il 6,75% erano buddhisti, il 2,4% erano cristiani (di cui l'1,89% protestanti e lo 0,41% cattolici), lo 0,54% erano taoisti, lo 0,46% erano musulmani, e lo 0,40% dichiaravano appartenenza ad altre religioni.p. 12 Sebbene il ~90% dichiarava di non appartenere ad alcuna religione, i sondaggisti stimarono (secondo dati del 1992) che solo il 6,3% erano atei, mentre il restante 81% (≈1 miliardo di persone) pregava o rendeva onore a dèi e antenati secondo gli usi della religione tradizionale comune.p. 13
Quattro sondaggi condotti rispettivamente negli anni 2006, 2008, 2010 e 2011 come parte del Chinese General Social Survey (CGSS) dell'Università Renmin rilevarono una media del 6,2% dei cinesi identificarsi come buddhisti, 2,3% cristiani (di cui 2% protestanti e 0,3% cattolici), 2,2% membri di sette religiose popolari, 1,7% musulmani, e 0,2% taoisti.p. 13
2012-2014: analisi pubblicate in uno studio di Fenggang Yang e Anning Hu rilevavano che il 55,5% della popolazione adulta (15+), o 578 milioni di persone in numeri assoluti, credeva in e praticava religioni popolari, includendo un 20% che praticava la venerazione degli antenati e delle divinità comuni, e il resto che praticava ciò che Yang e Hu definivano religione popolare "individuale", come la devozione individuale a divinità specifiche, per esempio Caishen. I membri delle organizzazioni religiose popolari di salvazione non vennero tenuti in considerazione in questo studio. Intorno allo stesso anno, Kenneth Dean stimava a 680 milioni il numero di persone coinvolte nella religione popolare, il 51% della popolazione totale. Nello steso periodo, rapporti dal governo cinese rilevavano che le sette religiose popolari (i movimenti di salvazione) avevano all'incirca lo stesso numero di seguaci delle cinque religioni riconosciute se contate tutte insieme (ossia ~13% ≈180 milioni).
Il sondaggio CFPS 2014, pubblicato nel primo 2017, restituì che un 15.87% dei cinesi si dichiaravano buddhisti, 5,94% appartenenti a non meglio specificate altre religioni, 0,85% taoisti, 0,81% membri di sette popolari, 2,53% cristiani (2,19% protestanti e 0,34% cattolici) e 0,45% musulmani. Il 73,56% della popolazione non apparteneva ad alcuna religione organizzata. Il CFPS 2014 interrogò i cinesi Han riguardo alla loro credenza in certe concezioni della divinità piuttosto che all'appartenenza a un gruppo religioso, e per questa ragione (per il fatto che i cinesi siano restii a identificarsi in specifici gruppi religiosi) è considerato il sondaggio più affidabile effettuato.Il sondaggio del 2008 di Yu Tao fornì un'analisi dettagliata delle caratteristiche sociali delle comunità religiose. Trovò che la proporzione di credenti maschi era più alta della media tra i credenti delle religioni popolari, i taoisti e i cattolici, mentre era inferiore alla media tra i protestanti. La comunità buddhista mostrava la maggiore equità di distribuzione tra credenti maschi e femmine. Riguardo all'età dei credenti, i credenti nelle religioni popolari e i cattolici tendevano ad essere più giovani della media, mentre i protestanti e i taoisti erano più anziani della media. La comunità cristiana era più soggetta delle altre religioni ad avere membri appartenenti alle minoranze etniche della Cina. Lo studio analizzò anche la proporzione dei credenti che erano al contempo membri della sezione locale del Partito Comunista Cinese, trovando che era eccezionalmente elevata tra i taoisti, mentre la proporzione più bassa era tra i protestanti. Riguardo a educazione e ricchezza, il sondaggio rilevò che le popolazioni più ricche erano quelle dei buddhisti e dei cattolici, mentre i più poveri erano i protestanti; taoisti e cattolici erano i maggiormente scolarizzati, mentre i meno educati erano i protestanti. Questi rilevamenti confermano descrizioni di Francis Ching-Wah Yip della popolazione protestante come composta in prevalenza da genti rurali, illetterati e semi-illetterati, anziani e donne, già negli anni 1990 e i primi 2000. Uno studio del 2017 sulla comunità cristiana di Wuhan trovò le stesse caratteristiche socio-economiche, con l'aggiunta che i cristiani erano più propensi a soffrire di malattie fisiche e mentali rispetto alla popolazione generale.I risultati del sondaggio dei China Family Panel Studies del 2012 mostravano che i buddhisti tendevano ad essere più giovani e meglio scolarizzati, mentre i cristiani erano più anziani e più propensi ad essere illetterati.pp. 17-18 Inoltre, i buddhisti erano generalmente ricchi, mentre i cristiani erano più comunemente appartenenti alle fasce più povere della popolazione.pp. 20-21 La provincia dello Henan concentrava la maggior percentuale di cristiani in tutta la Cina, intorno al 6%.p. 13 Secondo Ji Zhe, il buddhismo Chán e forme di religione popolare individuali e non-istituzionalizzate sono quelle più di successo tra la gioventù cinese contemporanea.V'è stata molta speculazione da parte di alcuni autori occidentali riguardo al numero dei cristiani in Cina (nello specifico, infondate sovrastime del loro numero). Chris White, in un saggio del 2017 per il dipartimento di studio di religioni ed etnie della Società Max Planck, critica i dati e le nozioni messe in circolazione da tali autori, che includono personaggi quali Rodney Stark e Fenggang Yang. White nota come questi autori operino nel solco di un "pregiudizio evangelico americano" che trova risonanza nei media popolari, specialmente statunitensi. I loro dati sono per la maggior parte infondati o manipolati attraverso interpretazioni indebite, e "i risultati dei sondaggi [sulle religioni in Cina] non supportano le asserzioni di tali autori".
Distribuzione geografica delle religioni in Cina, per provincia:
Le varietà di religione cinese sono distribuite in gradi diversi attraverso il territorio del vasto Paese. Le province meridionali hanno esperito la rinascita più evidente dei culti popolari, anche se essi sono presenti attraverso tutta la Cina in una grande varietà di forme, interconnesse con il taoismo, le tradizioni di maestri ritualisti o fashi, il confucianesimo, i riti esorcistici (傩 nuó), gli sciamanesimi e altre forme religiose. Il Taoismo Quanzhen è presente soprattutto nel nord, mentre il Sichuan è l'area dove il Taoismo Tianshi si sviluppò e i primi Maestri del Cielo avevano la loro sede. Lungo la costa sud-orientale, il taoismo è rilevato dominare l'attività rituale della religione popolare, sia in forme registrate che non (il Taoismo Zhengyi e ordini fashi non riconosciuti). Dagli anni 1990, il taoismo si è molto sviluppato in quest'area.Vari studiosi vedono la "religione cinese del nord" come distinta dalle pratiche del sud. La religione tradizionale delle province meridionali e sud-orientali è principalmente focalizzata sul lignaggio gentilizio e le relative organizzazioni religiose (zōngzú xiéhuì 宗族协会) e sul culto di dèi-antenati. La religione popolare della Cina centro-settentrionale intorno alla grande Pianura Centrale, diversamente, si focalizza sul culto comunitario devoluto a divinità tutelari della creazione e della natura come simboli identitari, da parte di villaggi popolati da famiglie dai cognomi differenti, strutturati in "comunità dedicate a un dio" (shénshè 神社, o huì 会, "associazioni"), che organizzano le cerimonie templari (miàohuì 庙会), che comprendono processioni e pellegrinaggi, e sono guidate da ritualisti locali (fashi), cariche spesso ereditarie e legate all'autorità secolare. Le religioni popolari del nord e del sud hanno anche pantheon diversi, di cui quello del nord composto da dèi della mitologia cinese più antica.I movimenti popolari di salvazione hanno storicamente avuto maggiore successo intorno alla pianura centrale e nelle province del nord-est piuttosto che nel sud della Cina, e la religione popolare delle province centro-settentrionali condivide caratteristiche di tali sette, come la grande importanza data alle dee madri e allo sciamanesimo, così come alla trasmissione di scritture.p. 92 Anche le organizzazioni o chiese confuciane e le organizzazioni jiaohua hanno storicamente trovato maggiore risonanza nella popolazione del nord-est; negli anni 1930 la Chiesa Universale della Via e della Virtù (万国道德会 Wànguó Dàodéhuì) da sola aggregava almeno il 25% della popolazione dello stato del Manciukuò e nello Shandong odierno è stata rilevata una forte crescita di gruppi confuciani.Vincent Goossaert fa la distinzione, allo stesso tempo riconoscendola come una semplificazione, tra un "sud taoista" e un "centro-nord confuciano/a religione di villaggio",p. 47 con il contesto nordico caratterizzato anche da importanti ordini di maestri "taoisti popolari", un ordine essendo quello degli 阴阳生 yīnyángshēng,p. 86 e tradizioni settarie,p. 92 nonché da una scarsa influenza di buddhismo e taoismo "ufficiali".p. 90La religione popolare del nord-est della Cina (la Manciuria) ha caratteri unici derivanti dall'interazione della religione degli Han con gli sciamanesimi dei Tungusi e dei Manciù in particolare; queste caratteristiche includono la pratica del chūmǎxiān (出马仙 "cavalcare per gli immortali"), il culto di dèi-volpe e altre divinità zoomorfe, e del Grande Signore delle Tre Volpi (胡三太爷 Húsān Tàiyé) e la Grande Signora delle Tre Volpi (胡三太奶 Húsān Tàinǎi) usualmente posti alla testa dei pantheon. Invece, nella regione della Mongolia Interna ha avuto luogo una significativa integrazione dei cinesi Han nella religione popolare tradizionale della regione mongola.
Attraverso tutta la Cina, la religione Han ha anche acquisito divinità dalla religione popolare tibetana, specialmente dèi della ricchezza. In Tibet, e attraverso la più vasta Cina occidentale, nonché in Mongolia Interna, v'è stata una crescita del culto devoluto al dio Gesar con l'esplicito supporto del governo cinese, Gesar essendo un eroe culturale interetnico sino-tibetano, mongolo e mancese al contempo — gli Han lo identificano come un aspetto del dio della guerra in analogia a Guan Yu —, la cui mitologia è incorporata in un poema epico di grande importanza culturale.Le scuole cinesi del buddhismo sono praticate soprattutto nelle parti orientali della Cina. D'altro lato, il buddhismo tibetano è dominante in Tibet e ha una presenza significativa in altre province occidentali dove i Tibetani costituiscono una parte importante della popolazione, oltre ad avere una forte influenza nella Mongolia Interna. La tradizione tibetana esercita anche un crescente influsso sui cinesi Han.Il cristianesimo è concentrato in particolare nelle tre province di Henan, Anhui e Zhejiang. Le ultime due province citate furono quelle coinvolte nella sanguinosa Rivolta dei Taiping (iniziata da un movimento para-cristiano), e lo Zhejiang insieme allo Henan furono centri nevralgici dell'intensa attività missionaria protestante in Cina protrattasi tra il 1807 e il 1953. L'islam è la religione maggioritaria in aree abitate dai cinesi Hui (i cinesi musulmani), in particolare la provincia del Ningxia, e nella provincia dello Xinjiang che è abitata dagli Uiguri, anch'essi musulmani. Molti gruppi etnici minoritari seguono le loro religioni tradizionali ed etniche: il benzhuismo (本主教 běnzhǔjiào) dei Bai, il bimoismo (毕摩教 bìmójiào) degli Yi, il Bön (苯教 běnjiào) praticato da molti Tibetani, il dongbaismo (东巴教 dōngbajiào) dei Naxi, le religioni etniche dei Miao, dei Qiang, degli Zhuang, degli Yao, gli sciamanesimi (萨满教 sàmǎnjiào) e i tengrianesimi (腾格里教 ténggélǐjiào) mancesi e mongoli.
La religione tradizionale o popolare cinese, altresì detta semplicemente "religione cinese", è la religione maggioritaria, "di sostrato" a tutte le altre, praticata dai cinesi Han e anche da alcune minoranze etniche, condivisa sia dalle élite che dalla gente comune. Tale tradizione consiste nel culto a dèi del mondo naturale, antenati, nell'esorcismo di forze nocive, e nella credenza che un ordine razionale strutturi l'universo in ogni sua espressione, ordine che può essere influenzato dagli esseri umani e dai loro governanti. Dèi e immortali (神 shén e 仙 xiān) possono essere progenitori dei gruppi e dei lignaggi familiari, dèi dei fenomeni naturali, e dei comportamenti umani.La religione tradizionale cinese è "diffusa" piuttosto che "istituzionale", nel senso che non ha scritture canoniche e clero unitari — anche se fa riferimento al vasto patrimonio culturale rappresentato dai classici letterari cinesi —, e le sue pratiche e credenze sono trasmesse di generazione in generazione per mezzo della mitologia e di forme popolari di letteratura, teatro e arti visuali, e sono intrinsecamente parte dei rituali che definiscono il microcosmo delle famiglie nucleari, dei lignaggi gentilizi (veri e propri popoli nel popolo cinese identificati dallo stesso cognome e facenti riferimento a un dio-antenato comune), delle gilde professionali, piuttosto che essere istituzioni di natura meramente religiosa. La religione tradizionale cinese è un sistema di significazione di solidarietà e identità, collante della società cinese, che unisce tutti i livelli di questa dai lignaggi familiari, alle comunità più vaste di villaggio e di città (dèi locali), financo allo stato e all'economia nazionale (dèi nazionali, Yandi, Huangdi e Chiyou), connessi con l'universo (dèi cosmici).
Poiché tale religione comune è parte integrante delle relazioni sociali, storicamente essa non ha mai avuto un nome oggettificante. Alcuni studiosi cinesi hanno proposto, a partire dagli anni 2000, alcuni nomi per identificarla più chiaramente, tra cui "religione nativa (o indigena) cinese" (民俗宗教 mínsú zōngjiào), "religione etnica cinese" (民族宗教 mínzú zōngjiào), oppure semplicemente "religione cinese" (中華教 zhōnghuájiào), "shenismo" (神教 shénjiào) e "shenxianesimo" (神仙教 shénxiānjiào, ossia "religione degli dèi e degli immortali"). Tale ricerca per un nome preciso è volta a risolvere confusioni terminologiche, in quanto "religione popolare" (民间宗教 mínjiān zōngjiào) in cinese ha storicamente definito i movimenti popolari organizzati di salvazione e non i culti alle divinità locali e ai progenitori, ed è anche volta a identificare una "religione nazionale cinese" similmente a "induismo" in India e "shinto" in Giappone. Una locuzione ampiamente accettata nell'uso accademico e dal 2015 nei documenti dello stato centrale per definire i culti di dèi e antenati è "credenze popolari" (民间信仰 mínjiān xìnyǎng).Il taoismo, il confucianesimo, ma anche il wuismo, il faismo, il nuo (esorcismo popolare) e altre forme pratiche e dottrinali costituiscono delle cornici funzionali alla religione cinese, ma che comunque non la esauriscono nella sua interezza. Il taoismo in particolare è stato definito dall'accademico nonché iniziato taoista Kristofer Schipper come cornice dottrinale e liturgica atta allo sviluppo delle religioni indigene. Il taoismo dell'ordine Zhengyi in particolare è interlacciato con i culti locali, con i daoshi (道士, "maestri del Tao", altrimenti tradotto semplicemente con "taoisti", dacché i seguaci popolari del taoismo che non siano parte di ordini sacerdotali non sono definiti "taoisti") dello Zhengyi che officiano riti per i templi e le comunità locali. Vari ordini vernacolari di maestranza rituale, anche detti "faismo" o "taoismo popolare", operano in seno alla religione popolare ma fuori dalla giurisdizione della Chiesa taoista di stato o da qualsiasi scuola storicamente identificata come taoista. Il confucianesimo supporta il culto a dèi e antenati attraverso riti appropriati. Templi popolari e santuari ancestrali, in particolari occasioni, optano per la liturgia confuciana (儒 rú o 正统 zhèngtǒng, "ortopratica") guidata da confuciani "saggi del rito" (礼生 lǐshēng), che in molti casi sono gli anziani patriarchi delle comunità locali. Le liturgie confuciane sono alternate con i riti taoisti e popolari. Il taoismo nelle sue varie correnti, sia comprese nella religione popolare che no, ha alle sue origini elementi riconducibili al wuismo, lo sciamanesimo cinese.A dispetto della sua notevole diversità interna, nella multiforme religione cinese è identificabile un cuore teologico comune che può essere riassunto in quattro concetti cosmologici e morali: 天 Tian, il Cielo (anche detto 上帝 Shangdi, "Dio Supremo", 天帝 Tiandi, "Dio del Cielo", e chiamato nella tradizione popolare con una varietà di altri nomi tra cui "Dio di Giada", 玉帝 Yudi), è la fonte "trascendentemente immanente" di ogni senso morale; 气 qi, il soffio o energia–materia che anima l'universo; 敬祖 jingzu, il culto degli avi; e 报应 baoying, la reciprocità morale; insieme a due concetti tradizionali di fato e significato: 命运 mingyun, il destino e fioritura personale; e 缘分 yuanfen, la coincidenza fortuita, le buone e cattive opportunità e potenzialità di relazione.Nella religione cinese, yin e yang costituiscono la polarità che descrive l'ordine del Cielo (理 Li o 道 Dào) secondo il quale si svolge la realtà, tenuta in equilibrio dalla interazione di principi di crescita o espansione (shen) che mediano e riproducono l'ordine celeste, e principi di decrescita o contrazione (鬼 gui) che lo disturbano e destrutturano, con l'atto (yang) in genere preferito alla ricettività (yin). Il 灵 ling ("numinoso" o "sacro") coincide con la via mediana tra i due stati, che è l'ordine incipiente di ogni creazione.Il governo attuale della Cina, come le precedenti dinastie imperiali dei Ming e Qing, tollera la religione popolare di villaggio se questa funge da supporto alla stabilità sociale, ma sopprime culti e divinità che minacciano l'ordine morale. Dopo la caduta dell'impero nel 1911, il nuovo governo e le élite si opposero o tentarono di sradicare la religione popolare cinese allo scopo di promuovere valori "moderni" e superare le strutture di tipo feudale. Tali attitudini iniziarono a cambiare dal tardo XX secolo e gli studiosi contemporanei generalmente hanno una visione positiva della religione popolare.Dagli anni 1980 la religione tradizionale cinese ha vissuto una rinascita sia in Cina che a Taiwan. Alcune forme hanno ricevuto approvazione ufficiale dacché preservano la cultura cinese tradizionale, tra cui il culto di Mazu, la scuola del sanyiismo in Fujian il culto di Huangdi, e altre forme di culto a dèi locali, per esempio il culto dei Longwang (Re Dragoni), di Pangu, o di Caishen.Secondo le rilevazioni statistiche più recenti, in media l'80% dei cinesi, ossia circa 1 miliardo di persone, partecipa ai culti di dèi e antenati o appartiene a movimenti religiosi popolari. Inoltre, approssimativamente il 14% della popolazione dichiara qualche forma di affiliazione al taoismo. I templi della religione popolare sono numerosissimi, forse uno o due milioni, di gran lunga di più delle poche decine di migliaia di templi delle religioni istituzionali. Basti pensare che nella sola città di Yulin in Shaanxi, alla metà degli anni 1990 vennero contati più di diecimila templi popolari per una popolazione di circa tre milioni, probabilmente la più alta densità di templi pro capite al mondo.Secondo Wu e Lansdowne (2009):
"... i numeri riguardanti le religioni autorizzate appaiono minuscoli a confronto con l'imponente ritorno della religione popolare tradizionale in Cina. ... che coinvolge la maggioranza della popolazione. Gli ufficiali cinesi e gli accademici stanno oggi studiando le "fedi popolari" ... dopo decenni durante i quali ogni discussione sul fenomeno veniva silenziata. Alcuni ufficiali locali hanno da qualche tempo dovuto trattare le fedi popolari come religioni di fatto legittime, sullo stesso piano delle cinque religioni istituzionali autorizzate."Secondo Yiyi Lu (2008), discutendo la ricostruzione della società civile cinese:
"... i due decenni dopo le riforme hanno visto la rinascita di molte associazioni popolari organizzate intorno al culto di dèi locali, che vennero per decenni proibite dal governo come 'superstizioni feudali'. Tali associazioni godono di ampio supporto locale, poiché portano con sé tradizioni che risalgono a molte generazioni indietro, e vengono incontro alle credenze popolari in teismo, fatalismo e retribuzione. ... Siccome si basano su tradizione, interesse comune e valori condivisi, tali associazioni godono di legittimità sociale ..."
Lo sciamanesimo era la modalità principale della religione indigena cinese pre-dinastia Han. L'uso cinese distingue una tradizione sciamanica propriamente cinese, il wuismo (巫教 wūjiào; che è propriamente sciamanica in quanto il maestro ha controllo sulla forza del dio), dalla pratica dei tongji (童乩; mediumismo tipico del sud, nel quale il posseduto non controlla la forza del dio ma ne è guidato), e dagli sciamanesimi altaici non propriamente cinesi (萨满教 sàmǎnjiào) che sono praticati nelle province più a nord.
Con l'ascesa dell'ortodossia confuciana a guida dello stato durante il periodo Han, le tradizioni sciamaniche trovarono forma maggiormente istituzionalizzata e intellettualizzata entro il quadro del discorso filosofico-esoterico del taoismo. Secondo Chirita (2014), lo stesso confucianesimo, con la sua enfasi sulla gerarchia e sui rituali ancestrali, deriva direttamente dallo sciamanesimo della dinastia Shang. Ciò che il confucianesimo fece fu una marginalizzazione delle caratteristiche "disfunzionali" (al nuovo assetto politico-sociale) del vecchio sciamanesimo. Ad ogni modo, le tradizioni sciamaniche continuarono ininterrotte entro la religione popolare, e trovarono forme precise e funzionali entro il taoismo.Durante la dinastia Shang e la dinastia Zhou, gli sciamani giocavano un ruolo importante nella gerarchia politica, ed erano rappresentati istituzionalmente dal Ministero dei Riti (大宗拍). L'imperatore era considerato lo sciamano supremo, mediatore tra i tre reami di cielo, terra e umanità. La missione dello sciamano (巫 wu) è "riparare le disfunzionalità che si manifestano in natura dacché il cielo si è separato dalla terra":
"Le femmine sciamane wu e i maschi sciamani xi [oggi il termine è generalmente wu per entrambi] rappresentano la voce degli spiriti, riparano le disfunzioni naturali, predicono il futuro sulla base dei sogni e l'arte della divinazione ... [lo sciamanesimo è] "una scienza storica del futuro", per cui gli sciamani sono in grado di osservare [i movimenti] dello yin e dello yang ..."A partire dagli anni 1980 la pratica e lo studio dello sciamanesimo hanno subito una significativa rinascita entro la religione cinese, in qualità di mezzo per riportare il mondo ad essere un tutto armonioso dopo l'industrializzazione. Lo sciamanesimo è visto da molti studiosi come il fondamento per l'ascesa delle civiltà, e lo sciamano come "insegnante e spirito" del popolo. La Associazione cinese di studi sciamanici fu fondata nella città di Jilin nel 1988.
"Taoismo" (道教 dàojiào) si riferisce a una varietà di ordini di filosofia e rito che operano nella religione cinese. Essi condividono un'origine comune ed elementi che risalgono al IV secolo a.e.v. e alle culture preistoriche della Cina, tra cui la scuola dello yinyang o dei naturalisti (阴阳家 yīnyángjiā) e il pensiero di Laozi e Zhuāngzǐ. Il taoismo ha una tradizione scritturale distinta, di cui il Tao Te Ching (道德经 "Libro della via e della sua virtù") di Laozi è considerato la pietra angolare. Il taoismo può essere descritto precisamente, come fa l'accademico e iniziato taoista Kristofer Schipper in The Taoist Body (1986), come una cornice dottrinale e liturgica, o una struttura, per i culti locali della religione indigena. Le tradizioni taoiste enfatizzano la vita in armonia con il Tao, termine di difficile traduzione che può voler dire "via" come "sentiero", ma anche "modo" o "principio", e che è centrale anche in altre tradizioni filosofico-religiose cinesi. Nel taoismo, il Tao è il principio che è sia fonte che modalità di sviluppo di tutte le cose che esistono. Esso è in definitiva ineffabile: "il Tao che può essere nominato non è il Tao eterno", recita l'introduzione del Tao Te Ching.Solo a partire dalla dinastia Han, le varie fonti del taoismo si unificarono in una tradizione coerente di organizzazioni religiose e ordini di ritualisti. Nella Cina più antica, i taoisti erano visti come eremiti, o asceti, che non prendevano parte alla vita politica. Zhuangzi fu il più conosciuto tra costoro, ed è significativo che egli visse nel sud, dove prese parte a tradizioni sciamaniche locali. Sciamane donne giocarono un ruolo importante nel primo taoismo, particolarmente nello stato di Chu. I primi movimenti taoisti svilupparono le proprie istituzioni in contrasto con lo sciamanesimo, ma assorbendo elementi sciamanici fondamentali. Sciamani funsero da rivelatori dei testi taoisti dal primo periodo sino almeno al XX secolo.Ordini istituzionali di taoisti si svilupparono in varie correnti che da tempi relativamente recenti sono convenzionalmente raggruppate in due grandi branche: il taoismo Quanzhen ("Piena Verità") e il taoismo Zhengyi ("Retta Unità"). Le scuole del taoismo tradizionalmente mostrano venerazione per Laozi, gli immortali o antenati, e praticano vari rituali di esorcismo e divinazione, tecniche per raggiungere l'estasi, la longevità o l'immortalità. L'etica e il modo appropriato di comportamento che i taoisti sono tenuti a seguire variano in base alle particolari scuole, ma in generale è condivisa un'enfasi sul precetto del wu wei ("azione non forzata"), la "naturalezza", la semplicità, la spontaneità, e i cosiddetti "tre tesori": compassione, moderazione, umiltà.
Il taoismo ha avuto nei secoli una profonda influenza sulla cultura cinese, e i "taoisti", termine che fa riferimento al clero dei daoshi (道士, "maestri del Tao") e tradizionalmente è esteso solo ai loro discepoli diretti e non alle moltitudini di laici, tengono generalmente a rimarcare la distinzione che intercorre tra le loro tradizioni rituali e quelle degli ordini di ritualisti vernacolari che non sono riconosciuti come "taoisti" della tradizione.
Il taoismo fu soppresso durante la rivoluzione culturale, ma le sue tradizioni persistettero in segreto e furono rivitalizzate a partire dagli anni 1980. Nel 1956 fu creata un'organizzazione nazionale del taoismo, l'Associazione taoista cinese, con lo scopo di registrare e formare i taoisti e i templi. Secondo le analisi demografiche più recenti, approssimativamente il 13% della popolazione cinese dichiara una qualche affiliazione con pratiche taoiste, mentre i "taoisti" veri e propri (i daoshi e i loro seguaci più diretti) sono 12 milioni (~1%). La definizione del taoismo è ulteriormente complicata dal fatto che alcuni movimenti popolari di salvazione e i loro seguaci iniziarono a registrarsi come branche della organizzazione taoista nazionale a partire dagli anni 1990.Vi sono due tipi di taoisti, che ricalcano la distinzione tra taoismo Quanzhen e Zhengyi. I daoshi Quanzhen sono monaci celibi, e quindi i templi delle tradizioni Quanzhen sono monasteri. Al contrario, i daoshi Zhengyi, anche noti come sanju daoshi (maestri del Tao "sparpagliati" o "diffusi") o huoju daoshi (maestri del Tao "che vivono a casa"), sono sacerdoti che possono sposarsi e praticare altri mestieri oltre all'ufficio religioso; essi vivono tra la gente comune e praticano riti entro la religione tradizionale presso templi pubblici e comunità.Mentre l'Associazione taoista cinese fu fondata come istituto Quanzhen, e la sua sede principale rimane presso il Tempio della Nuvola Bianca di Pechino che è il quartier generale delle scuole Quanzhen, dal 1990 ha iniziato ad aprirsi ai sanju daoshi dello Zhengyi, che sono molto più numerosi dei monaci Quanzhen. L'associazione nazionale contava già 20,000 sanju daoshi registrati alla metà degli anni 1990, mentre negli stessi anni il numero totale di preti Zhengyi inclusi quelli non registrati era stimato essere 200,000. I sanju daoshi sono formati da altri preti dello stesso lignaggio, e storicamente ricevevano ordinazione formale dal Maestro Celeste, anche se il sessantatreesimo Maestro Celeste, Zhang Enpu, si trasferì a Taiwan negli anni 1940 durante la guerra civile cinese. Il taoismo, sia in forme registrate che non registrate, ha subito un forte sviluppo dagli anni 1990 e oggi domina la vita religiosa specialmente delle province costiere sud-orientali.
Vari ordini di maestranza rituale, collettivamente denominati, a volte, "faismo" (法教 fǎjiào, "trasmissioni di riti/leggi"), oppure "taoismo popolare" (民间道教 mínjiàn dàojiào), o anche "taoismo rosso" (nella Cina sud-orientale e a Taiwan), operano entro la religione popolare cinese ma al di fuori di qualsiasi istituzione del taoismo ufficiale, di tradizione riconosciuta. Tali "maestri del rito", fashi (法師) in cinese, sono conosciuti con una grande varietà di nomi diversi che includono hongtou daoshi (紅頭道士), popolare nel sudest della Cina, che significa daoshi "dal cappello rosso" o "dalla testa rossa", nome che li contraddistingue rispetto ai wutou daoshi (烏頭道士), daoshi "dal cappello nero" o "dalla testa nera", come i taoisti vernacolari chiamano i sanju daoshi del taoismo Zhengyi che erano tradizionalmente ordinati dal Maestro Celeste e oggi lo sono dall'Associazione taoista cinese. In alcune province del nord della Cina essi sono noti con il nome di yīnyángshēng (阴阳生 "saggi dello yinyang"), e con vari altri nomi.
Anche se le due categorie di sacerdoti, i daoshi Zhengyi e i fashi, ricoprono gli stessi ruoli nella società cinese — ossia possono sposarsi e officiare riti presso templi comunitari o case private — i daoshi Zhengyi enfatizzano la loro tradizione taoista pura, distinta da quella vernacolare colorata di religione locale dei fashi. Alcuni studiosi occidentali hanno definito le tradizioni taoiste vernacolari come "catafatiche" (di teologia affermativa), mentre il taoismo tradizionale, di professione, come maggiormente "kenotico" e "apofatico" (di teologia negativa).I fashi sono praticanti tongji (mediumismo del sud), guaritori, esorcisti, e officiano i riti jiao (di "salvazione universale", nonostante storicamente erano esclusi dal performare tali riti). Essi non sono sciamani (wu), con la sola eccezione dell'ordine del Monte Lu nello Jiangxi. Piuttosto, essi rappresentano un livello intermedio tra i wu e i taoisti ordinati nella tradizione. Allo stesso modo dei wu, i fashi si identificano con la loro divinità, ma mentre i wu incarnano forze selvatiche, i fashi come i daoshi rappresentano l'ordine civile. A differenza dei taoisti ordinati che rappresentano una tradizione teologica alta e sovra-etnica, sia i fashi che i wu trovano la loro base istituzionale nei culti locali a particolari divinità, anche se i maestri del rito vernacolari sono itineranti.
Il confucianesimo o ruismo (儒教 rújiào, "insegnamento degli affinati"; o 孔教 kǒngjiào, "insegnamento di Confucio") è considerato da alcuni studiosi come una religione, e da altri come una tradizione etico-spirituale. Secondo Yong Chen (2012), la definizione di cosa sia il confucianesimo è "probabilmente una delle questioni più controverse sia nella scolastica confuciana che nella disciplina degli studi sulle religioni".Guy Alitto (2015) evidenzia come "non esista equivalente letterale per il concetto occidentale (e poi mondiale) di 'confucianesimo' nel discorso tradizionale cinese". Egli afferma che furono i Gesuiti in missione nella Cina del XVI secolo a selezionare Confucio tra i diversi saggi della tradizione per servire come controparte al Cristo o a Maometto, venendo incontro alle concezioni religiose occidentali. Usando una varietà di scritti di Confucio e dei suoi seguaci essi coniarono un nuovo "-ismo" — il confucianesimo — che presentarono come un "codice etico-secolare razionalista", non come una religione. Questa concezione del confucianesimo come etica laica-secolare ispirò sia l'illuminismo nell'Europa del XVIII secolo, sia gli intellettuali cinesi del XX secolo. Liang Shuming, filosofo del movimento del 4 maggio 1919, scrisse che il confucianesimo "funzionò come una religione senza di fatto esserlo". Il mondo accademico occidentale generalmente accettò tale definizione. Nei decenni successivi alla seconda guerra mondiale, ad ogni modo, molti intellettuali cinesi e accademici occidentali, tra cui Tu Weiming, ribaltarono tale concezione. Il confucianesimo per questa nuova generazione di studiosi divenne una "vera religione" capace di offrire una "trascendenza immanente".Nella definizione di Herbert Fingarette di "secolare come sacro", il confucianesimo trascende la dicotomia tra religione e umanismo. I confuciani esperiscono il sacro come esistente in questo mondo e parte della vita quotidiana, prominentemente nelle relazioni familiari e sociali. Il confucianesimo si focalizza su una consapevolezza in questo mondo del Tian (天, il Cielo) e su un rispetto appropriato nei confronti di dèi e spiriti (shen) attraverso riti e sacrifici. Uno degli ultimi studi di Joël Thoraval (2016) rileva come il Confucianesimo si esprima a livello di religione popolare nel culto spontaneo e diffuso di cinque entità cosmologiche: Cielo e Terra (Tian e Dì 地), il sovrano o il governo in carica (jūn 君), gli antenati (qīn 親) e i maestri (shī 師). I confuciani coltivano i legami familiari e l'armonia sociale piuttosto che ricercare una salvezza in un futuro trascendente. L'accademico Joseph Adler (2014) conclude che il confucianesimo non è tanto una religione nel senso occidentale, quanto una "tradizione religiosa diffusa e non-teistica", essendo il Tian non un Dio personale nel senso delle religioni abramitiche, ma piuttosto un "assoluto impersonale, come il Tao o il Brahman".In generale, comunque, gli studiosi sono d'accordo nel definire il confucianesimo come sistema etico-politico, sviluppato dagli insegnamenti di Confucio (551–479 a.e.v.). Originatosi nel periodo delle primavere e degli autunni, il confucianesimo elaborò una metafisica e una cosmologia durante la dinastia Han, per mantenere il passo rispetto agli sviluppi contemporanei del buddhismo e del taoismo che allora erano dominanti tra la popolazione. Nello stesso periodo, il confucianesimo divenne l'idea centrale della politica imperiale cinese. Secondo l'accademico Hu Guanghu, il confucianesimo può essere identificato come la continuazione della religione ufficiale delle dinastie Shang e Zhou, ovvero come la religione indigena cinese che persiste ininterrotta da tremila anni.Secondo la definizione di Tu Weiming e altri confuciani contemporanei che recuperano il lavoro di Kang Youwei (che operò nel primo XX secolo), il confucianesimo ruota intorno all'obiettivo di unificare il sé umano con il Cielo, in altri termini ruota intorno alla relazione tra uomo e Cielo. Il principio del Cielo (Tian li o Tao), è l'ordine della creazione e l'autorità divina, monistico nella sua struttura. Gli individui possono realizzare la loro vera umanità e divenire uno con il Cielo attraverso la contemplazione di tale ordine universale. Questa trasformazione del sé può essere espansa alla famiglia e alla società per creare una società armoniosa fiduciaria. L'ideale morale-spirituale del confucianesimo concilia sia la polarità interna che quella esterna, ossia la coltivazione del sé personale e la salvazione del mondo, sintetizzate nell'idea della "saggezza interiore e regalità esteriore" che l'adepto persegue.Nel pensiero confuciano l'uomo è sempre migliorabile e perfettibile attraverso un insegnamento costante, in uno sforzo personale e collettivo, in una auto-coltivazione e auto-creazione. Alcune delle tematiche etiche e pratiche basilari del confucianesimo includono: rén, yì, lǐ, e zhì. Ren è tradotto come "umanità", o l'essenza propria dell'essere umano, che è caratterizzata dalla compassionevolezza; essa è la virtù del Cielo nell'uomo, assegnata dal Cielo e allo stesso tempo movimento che permette all'uomo di riunirsi al Cielo stesso — nel Datong shu tale processo è definito come "formare un corpo solo con tutte le cose" e "quando il sé e gli altri non sono separati ... la compassione sorge". Yi è il mantenimento della rettitudine, ovvero la disposizione morale a fare bene. Li è il sistema di norme rituali che determinano come una persona debba agire in maniera appropriata nella vita quotidiana. Zhi è l'abilità a vedere cosa è giusto e cosa è sbagliato nel comportamento esibito dagli altri. Il confucianesimo ritiene che una persona sia riprovevole quando fallisce nel mantenersi entro i valori morali cardinali di ren e yi.
Il confucianesimo non si sviluppò mai in una struttura istituzionale propria come il taoismo, e il suo corpo religioso non è pertanto differenziato rispetto a quello della religione tradizionale cinese nel suo complesso. A partire dagli anni 2000, il confucianesimo è stato abbracciato come identità religiosa da un grande numero di intellettuali e studenti in Cina. Nel 2003 l'intellettuale confuciano Kang Xiaoguang pubblicò un manifesto nel quale propose quattro riforme per la Cina contemporanea: il confucianesimo dovrebbe essere reso parte integrante dell'educazione ufficiale su tutti i livelli, dalla scuola elementare alle scuole di livello superiore; lo stato dovrebbe stabilire il confucianesimo come religione ufficiale, a norma di legge; la religione confuciana dovrebbe divenire parte della vita quotidiana della gente ordinaria attraverso una standardizzazione e sviluppo delle dottrine, dei riti, delle organizzazioni e delle chiese; la religione confuciana dovrebbe essere diffusa attraverso organizzazioni non governative. Un altro propositore contemporaneo dell'istituzionalizzazione del confucianesimo in una chiesa di stato è Jiang Qing.Nel 2005 venne fondato il Centro per lo studio della religione confuciana, e il 国学 guoxue ("studi nazionali") iniziò ad essere implementato nelle scuole pubbliche. Essendo queste misure ben volute dalla popolazione, predicatori confuciani iniziarono ad apparire anche in televisione dal 2006. I nuovi confuciani più entusiasti proclamano l'unicità e la superiorità della cultura cinese confuciana, e hanno contribuito ad alimentare risentimento popolare nei confronti delle influenze culturali occidentali in Cina.L'idea di una "Chiesa confuciana" come religione di stato della Cina ha radici nel pensiero di Kang Youwei, un esponente dei movimenti del primo XX secolo che ricercavano una rigenerazione del confucianesimo in un periodo nel quale esso perse la sua rilevanza sociale e potere politico con la caduta della dinastia Qing e il crollo dell'impero cinese. Kang modellò la sua ideale "Chiesa confuciana" sulle chiese cristiane nazionali dell'Europa, come un'istituzione centralizzata e gerarchica, legata strettamente allo stato, con branche ecclesiastiche locali dedicate al culto e alla diffusione degli insegnamenti di Confucio.Nella Cina contemporanea la rinascita del confucianesimo si è sviluppata in direzioni diverse, anche se nondimeno intrecciate: la proliferazione di scuole e accademie confuciane (书院 shuyuan, o 孔学堂 kǒngxuétáng, lett. "sale di insegnamento confuciano"); la riattivazione di riti confuciani (传统礼仪 chuántǒng lǐyí); e la nascita di nuove forme di attività confuciana a livello popolare, come le comunità confuciane (社区儒学 shèqū rúxué). Alcuni studiosi considerano anche la ricostituzione delle associazioni (o chiese) di lignaggio e i loro templi ancestrali, allo stesso modo della riattivazione dei culti e dei templi agli dèi della natura e agli eroi nazionali entro la più ampia religione cinese, come parte della rinascita del confucianesimo.Altre forme di rinnovamento confuciano sono alcune organizzazioni religiose popolari di salvazione che si identificano come confuciane, le chiese confuciane, come la Yidan xuetang (一耽学堂) di Pechino, la Mengmutang (孟母堂) di Shanghai, lo shenismo confuciano (儒宗神教 rúzōng shénjiào) o chiese della fenice (鸾堂 luántáng), il Sodalizio confuciano (儒教道坛 Rújiào dàotán) del Fujian settentrionale, e i templi ancestrali del lignaggio Kong (di Confucio) che operano come chiese per l'insegnamento confuciano.Anche l'Accademia confuciana di Hong Kong ha espanso le sue attività in Cina continentale, con la costruzione di statue di Confucio, ospedali confuciani, il restauro di templi e il sostegno a varie attività. Nel 2009, Zhou Beichen fondò un'altra istituzione che eredita l'idea della "Chiesa confuciana" di Kang Youwei, ossia le sale confuciane (孔圣堂 kǒngshèngtáng), di cui la prima aperta a Shenzhen e affiliata alla Federazione della cultura confuciana di Qufu. Essa è la prima di un movimento nazionale di congregazioni e organizzazioni civili unificatesi nel 2015 nella Santa Chiesa Confuciana (孔圣会 Kǒngshènghuì). Prima guida spirituale della chiesa è il noto intellettuale Jiang Qing, già fondatore e direttore della Dimora Confuciana Yangming (阳明精舍 Yángmíng jīngshě), un'accademia confuciana a Guiyang, provincia del Guizhou.
I templi della religione tradizionale cinese e i templi ancestrali dei lignaggi familiari possono optare in particolari occasioni per la liturgia confuciana (detta 儒 rú, "raffinata", oppure 正统 zhèngtǒng, "ortopratica"), guidata da mestri del rito confuciani (礼生 lǐshēng), per rendere culto agli dèi, al posto delle liturgie taoiste e popolari. Un altro sviluppo del confucianesimo contemporaneo è la figura dell'"uomo d'affari confuciano" (儒商人 rúshāngrén, lett. "uomo d'affari affinato"), un termine riscoperto di recente per definire persone dell'élite economico-imprenditoriale che riconoscono la propria responsabilità sociale e quindi applicano l'etica confuciana alle proprie attività.
La Cina ha una lunga storia di tradizioni religiose settarie, oggi chiamate "religioni di salvazione" (救度宗教 jiùdù zōngjiào) da alcuni studiosi. Questi movimenti religiosi sono caratterizzati da una preoccupazione per la salvezza (ossia il completamento morale) degli individui e della società, e hanno un carattere soteriologico ed escatologico. Essi generalmente emergono dalla religione tradizionale comune, ma sono separati dai culti di lignaggio di antenati e progenitori, e anche dal culto comune devoto a dèi nei templi dei villaggi, dei vicinati, delle corporazioni o della nazione. L'espressione del XX secolo di tali movimenti è stata studiata sotto il termine di "associazioni di redenzione" (救世团体 jiùshì tuántǐ) coniato dal sinologo indiano Prasenjit Duara, mentre gli studi accademici cinesi contemporanei tendono a descriverli come "sette religiose popolari" (民間宗教 mínjiān zōngjiào, 民间教门 mínjiān jiàomén o 民间教派 mínjiān jiàopài), superando l'antica definizione di xiéjiào (邪教), "dottrine maligne", sotto la quale il governo imperiale e la prima repubblica classificavano molte di esse.Queste religioni sono caratterizzate da egualitarismo, figure fondatrici carismatiche che sostengono di aver ricevuto rivelazioni divine dirette, escatologie millenaristiche, adesione degli individui per propria decisione volontaria, esperienza fisica del numinoso attraverso la cura e la coltivazione corporea, un orientamento espansivo attraverso buone azioni, proselitismo e filantropia. Le loro pratiche sono concentrate sullo sviluppo delle qualità morali, sulla coltivazione del corpo, e sulla recitazione delle scritture.Molte delle religioni di redenzione del XX e del primo XXI secolo aspirano a incoporare e riformare il patrimonio religioso cinese tradizionale contrapponendolo al modernismo e al materialismo dell'Occidente. Esse includono lo Yiguandao (一贯道) e altre religioni appartenenti allo Xiantiandao (先天道 "Via del Cielo Anteriore"), il Jiugongdao (九宮道 "Via dei Nove Palazzi Celesti"), le numerose branche del luoismo (罗教 luōjiào), lo zailiismo (在理教 zàilǐjiào), e fenomeni più recenti quali le Chiese della Virtù (德教会 déjiàohuì), lo weixinismo (唯心教 wéixīnjiào), lo xuanyuanismo (軒轅教 xuānyuánjiào) e il tiandiismo (天帝教 tiāndìjiào). Anche le scuole qigong sono ricondotte alla stessa categoria dei movimenti di salvazione.Tutti questi movimenti vennero proibiti per legge durante la prima Repubblica di Cina (1912-1949), e di seguito la Repubblica Popolare ereditò tale proibizione. Molti di essi rimangono sotterranei o non riconosciuti ufficialmente nella Cina odierna, mentre altri — per esempio le Chiese della Virtù, il tiandiismo, lo xuanyuanismo, lo weixinismo e lo Yiguandao — operano in Cina e collaborano con istituzioni accademiche e non-governative. Il sanyiismo (三一教 sānyījiào) è un'altra organizzazione religiosa popolare fondata nel XVI secolo, presente nella regione di Putian del Fujian dove è legalmente riconosciuta.Un'altra categoria che è stata spesso confusa con quella dei movimenti di salvazione dagli studiosi è quella delle società segrete (會道門 huìdàomén, 祕密社會 mìmì shèhuì, o 秘密結社 mìmì jiéshè). Esse sono comunità religiose di carattere iniziatico e segreto, e includono milizie rurali quali le Lance Rosse (紅槍會) e i Grandi Coltelli (大刀會), fraternità quali le Bande Verdi (青幫) e la Società degli Anziani (哥老會). Esse furono molto attive nella prima repubblica e spesso identificate come "dottrine eretiche" (宗教異端 zōngjiào yìduān). Studi recenti hanno coniato la categoria di "sette segrete" (祕密教門 mìmì jiàomén) per descrivere le società segrete contadine viste positivamente delle dinastie Yuan, Ming e Qing, dalle società segrete viste negativamente della prima repubblica, che erano considerate forze anti-rivoluzionarie.Un ulteriore tipo di movimento religioso popolare, forse sovrapponibile a quello delle sette segrete, sono le sette marziali. Esse combinano due aspetti: il wénchǎng (文场 "campo culturale"), ossia l'aspetto dottrinale caratterizzato da elaborate cosmologie, teologie e liturgie, e in genere insegnato solo agli iniziati; e il wǔchǎng (武场 "campo marziale"), ossia la pratica di coltivazione corporea, generalmente mostrata come "faccia pubblica" del movimento. Queste religioni popolari marziali furono proibite sotto i Ming, per decreto imperiale, e tali proibizioni persistettero fino alla fine della dinastia Qing nel XX secolo. Un esempio di setta marziale è il meihuaismo (梅花教 méihuājiào, scuola dei "Fiori di Pruno"), una branca del baguaismo (八卦教 bāguàjiào) che è molto diffusa nella Cina del nord. A Taiwan, tutte le sette di salvazione furono pienamente legalizzate nei tardi anni 1980.
In Cina, il buddhismo (佛教 fójiào) è rappresentato da un grande numero di seguaci del Mahayana. Questo è distinto in due diverse tradizioni culturali, quella delle scuole buddhiste cinesi, seguite dai cinesi Han e da alcune minoranze etniche, e le scuole del buddhismo tibetano, seguite soprattutto da tibetani, mongoli nel nord, e anche cinesi Han. La maggioranza dei buddhisti in Cina, contati nelle centinaia di milioni, sono seguaci delle scuole cinesi, mentre i buddhisti che seguono le scuole tibetane si contano nelle decine di milioni. Piccole minoranze che seguono il Theravada esistono soprattutto nelle province sud-occidentali dello Yunnan e del Guangxi, che confinano con Birmania, Thailandia e Laos, nonché nella provincia insulare di Hainan, e sono seguite da popolazioni di etnia Tai.
Con la fondazione della Repubblica Popolare Cinese nel 1949, l'Associazione buddhista cinese venne istituita nel 1953. Durante la rivoluzione culturale il Buddhismo fu soppresso e numerosi templi furono chiusi o distrutti. Dagli anni 1980 il buddhismo iniziò a riguadagnare popolarità tornando a essere la maggiore religione organizzata in Cina. Le stime sul numero dei buddhisti nella Cina odierna variano, ma i sondaggi più recenti rilevano una media che oscilla tra il 10% e il 20% della popolazione identificarsi come buddhista, con percentuali anche più alte in alcune province.
Il buddhismo venne introdotto in Cina dalle popolazioni ad essa confinati sul versante occidentale, durante la dinastia Han, tradizionalmente nel I secolo. Divenne molto popolare tra cinesi di tutte le estrazioni sociali; ammirato dai popolani, e supportato dagli imperatori di alcune dinastie. L'espansione del buddhismo raggiunse il suo picco massimo durante la dinastia Tang, nel IX secolo, quando i monasteri buddhisti erano divenuti molto ricchi e potenti. Il potere delle istituzioni buddhiste fu tra le motivazioni di ordine pratico — le ragioni di ordine ideale erano che si trattasse di una religione straniera — per cui gli imperatori Tang decisero di mettere in atto una serie di persecuzioni del buddhismo, quattro, a cominciare con la cosiddetta "grande persecuzione anti-buddhista" sotto l'imperatore Wuzong, nell'845. Numerosi monasteri furono distrutti e l'influenza del buddhismo in Cina fu fortemente ridotta; nondimeno il buddhismo sopravvisse e riguadagnò un posto nella società cinese nel corso dei secoli successivi.
Diffondendosi in Cina, il buddhismo dovette interagire con le religioni indigene, con il taoismo in particolare. Da tale interazione emersero le scuole del buddhismo cinese (汉传佛教 Hànchuán fójiào). Originariamente visto come una sorta di "taoismo straniero", le scritture del buddhismo vennero tradotte in cinese utilizzando il vocabolario taoista. Il buddhismo Chán in particolare fu influenzato dal taoismo, sviluppando diffidenza verso le scritture e financo per il linguaggio, così come visioni tipicamente taoiste quali l'enfasi sul momento e pratiche dedicate alle specifiche circostanze. Per tutto il periodo Tang lo stesso taoismo sviluppò caratteri presi dal buddhismo, quali il monachesimo, il vegetarianesimo, l'astensione dagli alcolici, e la dottrina della vacuità. Durante lo stesso periodo, il buddhismo Chan crebbe sino a diventare la setta principale del buddhismo cinese.Il buddhismo non fu, ad ogni modo, universalmente ben ricevuto, in particolare tra le classi benestanti. Gli insegnamenti del Buddha apparivano alieni e amorali alla sensibilità conservatrice confuciana. Il confucianesimo promuoveva la stabilità sociale, l'ordine, le famiglie numerose, e la vita pratica, e gli ufficiali imperiali ponevano in questione come il monachesimo e la ricerca personale del conseguimento del nirvana potessero essere di beneficio per l'impero. Ad ogni modo, buddhismo e confucianesimo si riconciliarono dopo secoli di conflitto e assimilazione vicendevole.Nella Cina odierna, le forme più diffuse del buddhismo sono il buddhismo della Terra Pura e il Chan. La Terra Pura è una forma accessibile per il grande pubblico, in quanto anche i praticanti laici sono considerati, da tale dottrina, in grado di uscire dal circolo delle morti e rinascite. L'obiettivo di questa forma popolare del buddhismo è che l'adepto rinasca nella "Terra Pura", concepita come luogo più che come stato mentale. Negli anni 2000 e 2010 l'influenza del buddhismo cinese si è espressa attraverso la costruzione di grandi statue, pagode e templi, tra cui il Grande Buddha della Pianura Centrale, la statua più alta del mondo. Numerosi templi in Cina sostengono di possedere reliquie dell'originale Gautama Buddha.
La rinascita del buddhismo cinese nel XXI secolo ha visto lo sviluppo del movimento del "buddhismo umanistico", reintrodotto da Taiwan e dai cinesi d'oltremare, per tramite di organizzazioni quali la Cíjì (慈济), che ha potuto operare in Cina dal 1991 e ha aperto il suo quartier generale sul continente nel 2010 a Suzhou.
Le scuole buddhiste emerse nella sfera culturale tibetana (藏传佛教 Zàngchuán fójiào oppure 喇嘛教 lǎmajiào, "lamaismo") hanno anche un'influenza che attraversa tutta la Cina e risale alle storiche interazioni tra i cinesi Han e i tibetani e i mongoli. Il buddhismo tibetano è la religione dominante in Tibet, nonché tra i tibetani del Qinghai, di altre province, e ha una presenza storica significativa nella Mongolia Interna (dove è tradizionalmente chiamato Burkhany shashin, "religione del Buddha", o shira-in shashin, la "religione gialla" — 黄教 huángjiào in cinese). Ad ogni modo, vi sono numerosi templi buddhisti tibetani financo nelle province nordorientali, compreso il Tempio Yonghe a Pechino.
Controversie circondano la gerarchia buddhista tibetana, specificamente riguardo alla successione del XIV Dalai Lama — capo spirituale della scuola Gelug, la scuola più diffusa del buddhismo tibetano —, il quale prima di abbandonare la Cina durante la rivolta tibetana del 1959 deteneva pieno potere politico sul Tibet. Il Panchen Lama, il gerarca tibetano incaricato della designazione del futuro successore del Dalai Lama, è materia delle controversie tra il governo cinese e Tenzin Gyatso, XIV Dalai Lama. Il governo della Cina sostiene che la presente (undicesima) incarnazione del Panchen Lama sia Qoigyijabu, al secolo Gyancain Norbu, mentre Tenzin Gyatso sostenne nel 1995 che fosse Gedhun Choekyi.
In seguito alla liberalizzazione delle religioni in Cina, a partire dagli anni 1980, ha visto significativa diffusione un movimento di adozione della scuola Gelug, e altre tradizioni del buddhismo tibetano, da parte dei cinesi Han. Tale movimento è stato alimentato dal proselitismo esercitato da lama tibetani istruiti in cinese e operanti in tutta la Cina.Accanto al buddhismo tibetano, che è di tipo Vajrayana internamente al Mahayana — ossia buddhismo esoterico "del fulmine" o "del diamante" (questi i significati di vajra) —, il Vajrayana è presente in Cina in altre forme. Una di queste è l'azhaliismo (阿吒力教 āzhālìjiào) praticato da alcune genti di etnia Bai.La corrente Vajrayana del buddhismo cinese, di antica tradizione, è detta Tángmì (唐密 "misteri dei Tang"), poiché fiorì ai tempi della dinastia Tang giusto prima della grande soppressione del buddhismo decretata dall'impero. Un altro nome per queste tradizioni è "trasmissione cinese Han della tradizione esoterica (o misterica)" (汉传密宗 Hànchuán mìzōng, dove mizong è il termine cinese per "Vajrayana"). Il Tangmi, insieme alla più vasta tradizione esoterico-religiosa del tantrismo (怛特罗 dátèluō o 怛特罗密教 dátèluó mìjiào; che può includere elementi religiosi hindu) ha anch'esso vissuto una rivitalizzazione dagli anni 1980 all'interno della rinascita buddhista cinese.
Alcune sette di matrice Vajrayana cinese, come la Via d'accesso al Fiore Nascosto (华藏宗门 Huácáng zōngmén) e la Vera tradizione del risveglio (真佛宗 Zhēnfó zōng) sono tra le religioni messe fuorilegge dal governo cinese.
Il cristianesimo (基督教 jīdūjiào, "religione del Cristo") in Cina comprende il protestantesimo (基督教新教 jīdūjiào xīnjiào, letteralmente "nuovo cristianesimo"), il cattolicesimo (天主教 tiānzhǔjiào, "religione del Signore del Cielo"), e un piccolo numero di cristiani ortodossi (正教 zhèngjiào). Anche il mormonismo (摩爾門教 mó'ěrménjiào) ha una piccola presenza in Cina. La Chiesa cristiana ortodossa, che ha dei credenti soprattutto tra la minoranza russa e alcuni cinesi nell'estremo nord-est e nord-ovest, è registrata come religione riconosciuta in Heilongjiang. Nella categoria di "protestantesimo" i cinesi comprendono anche una varietà di sette eterodosse di ispirazione biblica o cristiana, quali lo zhushenismo (主神教 zhǔshénjiào, "Chiesa dei Signore Dio"), il linglingismo (灵灵教 línglíngjiào, "Chiesa numinosa"), il Fuhuodao (复活道), la Chiesa dei Discepoli (门徒会 méntúhuì) e la Chiesa di Dio Onnipotente (全能神教 quánnéngshénjiào).Il cristianesimo esisteva già in Cina nel VII secolo, e ha vissuto cicli di significativa presenza durati secoli, per poi scomparire per ulteriori secoli ed essere reintrodotto in Cina da missioni straniere. L'arrivo del missionario persiano Alopen nel 635, durante il primo periodo della dinastia Tang, è considerato da molti studiosi come il primo ingresso del cristianesimo in Cina. Ciò cui gli occidentali si riferivano come nestorianesimo ebbe una notevole fioritura in Cina, finché l'imperatore Wuzong non sancì l'eliminazione di tutte le religioni straniere allora presenti (buddhismo, cristianesimo e zoroastrismo) nell'845. Il cristianesimo venne reintrodotto nel XIII secolo durante la dinastia Yuan, di matrice mongola; i mongoli riportarono il nestorianesimo e inoltre intessero rapporti con il papato, specialmente per tramite di missioni francescane nel 1294. Successivamente, quando la dinastia Ming, di origine cinese Han, sostituì gli Yuan nel XIV secolo, il cristianesimo venne nuovamente estirpato quale religione straniera.
Alla fine della dinastia Ming nel XVI secolo, missioni gesuitiche arrivarono a Pechino via Guangzhou. Il più celebre missionario gesuita in Cina fu Matteo Ricci, matematico italiano che vi giunse nel 1588 e visse a Pechino. Ricci fu accolto con benevolenza dalla corte imperiale e poté introdurre conoscenze occidentali in Cina. I Gesuiti seguirono una politica di adattamento del cattolicesimo che predicavano alla religione tradizionale cinese, specialmente accogliendo il culto degli avi, ma tale pratica finì per essere condannata dai papi Clemente XI, Clemente XII e Benedetto XIV, che la proibirono come idolatria politeistica. Conseguentemente le missioni cattoliche non trovarono più appoggi nella società cinese.
Il cristianesimo giocò un ruolo importante nel tardo periodo imperiale, durante la dinastia Qing, sebbene sia rimasto una religione minoritaria in Cina. Ondate di missionari entrarono nel paese in questo periodo per via degli accordi con le potenze straniere. La Chiesa ortodossa russa fu introdotta nel 1715, mentre le missioni protestanti iniziarono nel 1807. L'attività missionaria si intensificò durante la prima guerra dell'oppio nel 1842. I missionari e le loro scuole, sotto la protezione delle potenze occidentali, favorirono l'occidentalizzazione della Cina nel XIX e primo XX secolo. La rivolta dei Taiping (1850–1871) fu influenzata dal cristianesimo e favorita dai missionari protestanti, mentre la ribellione dei Boxer (1899–1901) fu una reazione cinese al cristianesimo e all'influenza degli occidentali in Cina.
I missionari cristiani fondarono i primi ospedali di medicina moderna, e numerose scuole e università. Molte importanti università cinesi furono in origine degli istituti religiosi. Alcuni esponenti della prima repubblica (1912–49), tra cui Sun Yat-sen, si dicevano cristiani o influenzati dal cristianesimo. Entro il 1921, Harbin, la città più grande della Manciuria, aveva una popolazione russa di circa centomila persone, che costituivano gran parte dei cristiani del luogo.Il cristianesimo ebbe un periodo di espansione dopo gli anni 1980 e fino agli anni 1990, ma negli anni successivi tale fioritura fu rallentata dalle religioni tradizionali cinesi, le quali si ripresero con più rapidità e in misura maggiore rispetto al cristianesimo e al buddhismo. Lo studioso Richard Madsen (2010) nota come il cristianesimo in ambito cinese tenda a dissolversi in quanto "il dio cristiano diviene solo uno in un pantheon di dèi locali ai quali la popolazione dedica la propria lealtà".I protestanti in Cina sono oggi, includendo sia le chiese ufficiali che quelle non riconosciute, tra i 25 e i 35 milioni, mentre i cattolici non superano i 10 milioni. Le analisi demografiche più recenti rivelano che una media del 2% della popolazione cinese (dai 30 ai 40 milioni) si dichiara cristiana. I cristiani sono distribuiti sul territorio in maniera disomogenea, con le comunità più consistenti presenti nelle province di Henan, Anhui e Zhejiang. La popolazione protestante è rappresentata soprattutto da gente povera, donne senza famiglia, illetterati o semi-illetterati ed anziani.Un numero significativo di cristiani in Cina, e specialmente delle chiese non riconosciute dal governo, appartengono alla minoranza etnica coreana. Il cristianesimo ha una presenza significativa nella prefettura autonoma coreana di Yanbian, in Jilin. Le chiese coreane sono in genere a guida maschile, mentre le chiese cinesi sono a guida femminile (laddove tra i cinesi sono le religioni tradizionali ad essere a guida maschile), infatti tra le ventotto chiese presenti a Yanji, di cui venticinque sono coreane e solo tre cinesi, tutte le chiese coreane sono guidate da pastori uomini e tutte le chiese cinesi sono guidate da donne. Le chiese coreane tendono a mantenere rapporti con chiese della Corea del Sud, e sono per questo soggette a maggiore controllo da parte del governo cinese.
La prima introduzione dell'islam (伊斯兰教 yīsīlánjiào o 回教 huíjiào) in Cina è tradizionalmente fatta risalire a una missione diplomatica nel 651, diciotto anni dopo la morte di Maometto, guidata da Sa'd ibn Abi Waqqas. L'imperatore Gaozong mostrò interesse per l'islam e fondò la Moschea di Huaisheng a Guangzhou, anche detta "Moschea Memoriale" in quanto dedicata al Profeta stesso.Gruppi di musulmani, per la maggior parte arabi, viaggiavano in Cina per praticare il commercio. Nell'anno 760, il massacro di Yangzhou portò all'uccisione di un gran numero di tali commercianti, e successivamente, nel 878–879, ribelli cinesi presero d'assalto la comunità araba attuando il cosiddetto massacro di Guangzhou. Ad ogni modo, i musulmani entro la dinastia Song (960–1279) dominavano il mercato di importazione ed esportazione. L'Ufficio Generale delle Spedizioni era costantemente occupato da un ministro musulmano. L'immigrazione islamica crebbe durante la dinastia Yuan (1271–1368), quando centinaia di migliaia di musulmani vennero dislocati in Cina per la loro abilità come amministratori locali. Un musulmano, Yeheidie'erding, guidò i lavori di costruzione della capitale degli Yuan, Khanbaliq, che sarebbe divenuta la odierna Pechino.Durante la dinastia Ming (1368–1644), i musulmani continuarono ad avere influenze presso le classi alte. I generali più fidati di Zhu Yuanzhang erano musulmani, tra cui Lan Yu, che guidò una vittoria decisiva contro i mongoli, ponendo fine effettiva al progetto dei mongoli di riconquistare la Cina. L'ammiraglio Zhang He guidò sette spedizioni nell'Oceano Indiano. L'imperatore Hongwu compose l'Elogio di cento parole (百字讃 Bǎizìzàn) in onore di Maometto. I musulmani discendenti degli immigrati arabi e centro-asiatici iniziarono ad assimilarsi ai cinesi, parlando la lingua cinese, adottando nomi cinesi, e sposandosi con cinesi Han. Essi svilupparono una propria distinta tradizione culinaria, una propria architettura, stili di arti marziali e una propria calligrafia (il sini). Questo periodo, in genere considerato un'età dell'oro dell'islam in Cina, vide anche Nanchino divenire un importante centro di studi islamici.
L'ascesa della dinastia Qing vide numerose ribellioni islamiche, inclusa la ribellione dei panthay (termine birmano per i musulmani cinesi) che ebbe luogo in Yunnan dall'1855 al 1873, e la rivolta dei Dungani che ebbe luogo in Xinjiang, Shaanxi e Gansu dal 1862 al 1877. Il governo di origine manciù ordinò l'esecuzione di tutti i ribelli, uccidendo circa un milione di musulmani a seguito della rivolta panthay, e diversi milioni a seguito della rivolta dei Dungani. Comunque, molti musulmani, tra cui Ma Zhan'ao, Ma Anliang, Dong Fuxiang, Ma Qianling e Ma Julung, passarono dalla parte dei Qing, e aiutarono il generale Zuo Zongtang a sterminare i musulmani ribelli. Questi generali musulmani appartenevano alla setta Khufiyya, mentre i ribelli appartenevano alla setta Jahariyya. Nel 1895, un'ulteriore rivolta dei Dungani ebbe luogo, e musulmani lealisti come Dong Fuxiang, Ma Anliang, Ma Guoliang, Ma Fulu e Ma Fuxiang, massacrarono i ribelli che erano guidati da Ma Dahan, Ma Yonglin, e Ma Wanfu. Pochi anni dopo, un'armata islamica nota come i Prodi del Gansu, guidata dal generale Dong Fuxiang, combatté per la dinastia Qing contro gli occidentali durante la rivolta dei Boxer.
Dopo la caduta dei Qing, Sun Yat-sen proclamò che la Cina apparteneva a pari diritto a tutte le "cinque razze" che l'hanno storicamente popolata: cinesi Han, mancesi, mongoli, tibetani e cinesi Hui (ossia i cinesi musulmani). Negli anni 1920 le province di Qinghai, Gansu e Ningxia caddero sotto il controllo di signori della guerra musulmani conosciuti come la "cricca dei Ma" (cognome derivato da Muḥammad), i quali servirono come generali nell'Esercito rivoluzionario nazionale. Durante il periodo maoista e la rivoluzione culturale, le moschee vennero spesso chiuse o demolite, e le copie del Corano distrutte dalle Guardie Rosse.Dopo gli anni 1980 l'islam è riemerso in Cina con una rifioritura culturale, la fondazione di nuove associazioni islamiche e moschee. Esso è presente in tutte le province della Cina, ma ha una presenza massiccia, in certe zone maggioritaria, in tutto il centro-nord-ovest del paese, incluse le province di Ningxia e Qinghai; è la religione della maggioranza assoluta in Xinjiang, abitato dalla popolazione islamica degli uiguri. Delle minoranze etniche riconosciute dalla Cina, dieci gruppi sono tradizionalmente islamici. Per quanto riguarda il numero totale di musulmani in Cina, le rilevazioni statistiche in genere riscontrano che un 1–2% della popolazione totale della Cina si dichiara musulmano, ossia dai 20 ai 30 milioni. Nel 2010 la popolazione musulmana cinese era servita da circa trenta-quarantamila moschee, quaranta-cinquantamila imam (ahong), e dieci scuole coraniche.
I popoli mongoli e manciù del nord del paese praticano, insieme al buddhismo tibetano o cinese, proprie forme di sciamanesimo (sciamanesimo mongolo, 蒙古族萨满教 ménggǔzú sàmǎnjiào; sciamanesimo mancese, 满族萨满教 mǎnzú sàmǎnjiào). Pratiche sciamaniche sono anche parte della religione popolare cinese del centro e del sud.
Molte delle minoranze etniche della Cina conservano proprie tradizioni religiose autoctone. Il dongbaismo (東巴教 dōngbajiào) è la religione indigena del popolo Naxi, una minoranza etnica di origine tibetana che vive nello Yunnan. Parimenti sono praticati il bimoismo (毕摩教 bìmójiào) dal popolo Yi, il benzhuismo (本主教 běnzhǔjiào) dal popolo Bai, il bön (苯教 běnjiào) nativo dei Tibetani, la religione del popolo Zhuang (anche chiamata "moismo", 摩教 mójiào, o "shigongismo", 师公教 shīgōngjiào, zhuang), le religioni popolari dei Hmong, dei Qiang, e degli Yao, che sono intersecate con la religione tradizionale cinese (condividendone molti concetti, dèi e antenati).
Gli ebrei sono arrivati in Cina probabilmente allo stesso modo dei cristiani, nel VII secolo, lungo la via della seta. Quattro comunità ebraiche sono presenti in Cina, ad Harbin, Shanghai, Canton e Kaifeng. La comunità di Kaifeng, studiata da Matteo Ricci nel XVII secolo, risalirebbe alla dinastia Song.
Il governo cinese, come l'antico governo imperiale (almeno dal periodo Ming) e la prima repubblica (1912-1949), proibisce per legge come "dottrine maligne", o "eretiche", "irregolari" o "demoniache" (邪教 xiéjiào) un vasto numero di sette e organizzazioni religiose considerate pericolose per la salute pubblica e l'ordine dello stato, e contrarie alla tradizione religiosa cinese normale. Queste organizzazioni sono elencate in apposite liste ufficiali.Molte di queste organizzazioni fanno proprie dottrine tradizionali (taoiste e confuciane), buddhiste, cristiane, o altro, mescolandole o elaborandone interpretazioni nuove. Un esempio emblematico è il Falun Gong (法轮功), emerso nel 1992 come una delle tante correnti del movimento spirituale innovativo del qigong in seno alla spiritualità tradizionale cinese. Secondo il Ministero della Pubblica Sicurezza, il Falun Gong contava 80 milioni di simpatizzanti nel 1998. Dal 1999 questo movimento, considerato pericoloso dal governo, venne proibito e duramente represso. Un altro esempio di xiejiao è la Chiesa di Dio Onnipotente, parte di uno spettro di movimenti di matrice cristiana cui sono attribuiti vari crimini.La storia della Cina e della sua civiltà ha origine dai piccoli insediamenti sorti lungo le vallate del Fiume Giallo (che è considerato la "culla della civiltà cinese") e del Fiume Azzurro intorno al 3000 a.C.
Le prime informazioni della storia scritta della Cina risalgono alla dinastia Shang (1600-1046 a.C.). Gli ossi oracolari con i primi caratteri cinesi della dinastia Shang sono stati datati attraverso il radiocarbonio al 1250 a.C., servivano a effettuare divinazioni sul futuro e da essi si compiono studi sulla paleografia, filologia dei caratteri e sul cinese antico. La cultura, letteratura e filosofia cinesi iniziarono il loro sviluppo durante la successiva dinastia Zhou (1046-256 a.C.).
La dinastia Zhou cominciò a cedere alle pressioni interne ed esterne durante l'VIII secolo a.C. e la sua abilità nel controllare i signorotti locali, andò indebolendosi fino al punto che il territorio si suddivise in piccoli Stati regionali, dando inizio al periodo delle primavere e degli autunni, che sfociò successivamente nel periodo dei regni combattenti. Nel 221 a.C. Qin Shi Huangdi unificò i bellicosi regni locali e creò il primo Impero cinese. Le successive dinastie della storia cinese svilupparono sistemi burocratici che permisero all'imperatore della Cina di mantenere il controllo dei suoi vasti territori.
L’impero cinese era il terzo più vasto dell’antichità, dopo i soli imperi achemenide e Xiongnu. La sua superficie massima era di 8 milioni di km² sotto la dinastia Han unita (6,5 in seguito). Sotto la dinastia Yuan, cioè il khanato mongolo (1279-1368) durante il quale Marco Polo visitò la Cina, riuscì a raggiungere persino i 15 milioni di km², nel 1330, e la stessa estensione fu mantenuta con i Qing, i successori dei Ming (15 milioni nel 1790; l'ultimo Imperatore abdica nel 1912), mentre si colloca al terzo posto la dinastia Tang (13,72 milioni nel 715). Nel corso della sua storia i vari imperi cinesi furono i più vasti del mondo in almeno 54 occasioni, sotto 49 diverse dinastie fino al XIX secolo. Globalmente invece la Cina fu il quinto impero più vasto della storia, quattro volte più vasto dell'impero romano di Traiano. Al suo apice governava il 40% della popolazione mondiale, sotto la dinastia Han nel II secolo a.C., risultando in questo il terzo impero per popolazione dopo quello mediano e achemenide. Nell'era moderna, invece, l'impero del Grande Qing governava il 36,6% della popolazione mondiale nel XIX secolo.La storia cinese risulta così caratterizzata dall'alternanza di periodi di unità e divisioni. In qualche occasione il territorio fu dominato da popoli provenienti dall'Asia centrale, che furono poi assimilati nella popolazione Han. Influenze culturali e politiche da molte parti del continente asiatico, portate da ondate successive di immigrazione, espansione e assimilazione culturale, sono parte della moderna cultura della Cina.
L'area dell'attuale Cina risulta essere stata abitata dall'Homo erectus già da più di un milione di anni fa. Infatti recenti analisi magnetostratigrafiche su utensili litici trovati nel sito di Xiaochangliang li fanno risalire a 1,36 milioni di anni fa (Ma). Nel sito di Xihoudu, nella provincia di Shanxi, sono state trovate tracce dell'utilizzo del fuoco risalenti a 1,27 Ma.Scavi a Yuanmou (元謀) e successivamente a Lantian (藍田) hanno dato segni di abitazioni primitive. Tra i più famosi ritrovamenti archeologici figurano i resti fossili del cosiddetto Uomo di Pechino (北京人), un ominide del quale nel 1923 vennero ritrovati frammenti di cranio, resti recentemente datati a oltre 700.000 anni fa.
L'Homo sapiens potrebbe aver raggiunto la Cina circa 65 000 anni fa dall'Africa. Risalenti al Paleolitico medio e a periodi successivi sono i siti trovati nella regione dell'Ordos, nella Cina settentrionale, comprendenti focolari, grandi quantità di pietra lavorata e di ossa di fossili animali – mammuth, rinoceronti, bufali, gazzelle e frammenti di uova di struzzo.
In una grotta a Liuzhou, nella provincia di Guangxi, sono stati trovati tre frammenti di vasellame datati tra 19 000 e 16 500 anni a.C. Nella caverna superiore di Zhoukoudian sono stati ritrovati resti di tre scheletri umani che sono stati datati intorno al 16.922 a.C.
Le origini della cultura neolitica in Cina vengono fatte risalire a 14.000-12.000 anni fa.Testimonianze di un'antica agricoltura cinese basata sulla coltivazione del miglio sono state datate con il radiocarbonio al 7 000 a.C. e associate alla cultura di Peiligang (裴李崗文化) della contea di Xinzheng (新鄭縣), nella provincia di Henan (河南省), in seguito a scavi del 1977.L'agricoltura permise un aumento della popolazione, data l'abilità nell'immagazzinare le risorse e comparvero le prime figure di amministratori ed artigiani. Nel tardo Neolitico la valle del Fiume Giallo (Huáng Hé 黃河) divenne il centro della cultura di Yangshao, sviluppatasi fra il 5000 e il 3000 a.C. Fra gli insediamenti di questo periodo il più significativo dal punto di vista archeologico è quello ritrovato a Banpo (半坡), nello Xi'an (西安).Per questa parte della storia cinese la documentazione scritta è molto carente, ma si sa che verso il 7 000 a.C. la coltivazione dei cereali aveva dato origine alla cultura Jiahu. A Damaidi, nel Ningxia, sono state scoperte 3 172 iscrizioni rupestri datate al 6 000-5 000 a.C., che rappresentano 8 453 elementi come il sole, la luna, le stelle, gli dei e scene di caccia o pascolo. Questi pittogrammi sono ritenuti simili ai più antichi caratteri scritti cinesi finora appurati.In una fase più tarda del Neolitico, fra il 3000 e il 2000 a.C., si diffuse la cultura di Longshan, basata nel basso e medio Fiume Giallo. Durante il periodo della cultura Lóngshān iniziò la costruzione di città, con mura di terra compattata e fossati. Il sito di Taosi è il più grande insediamento fortificato della cultura di Longshan. Gli artigiani di questa cultura conoscevano l'uso del tornio e produssero vasellame di fattura molto pregiata. La coltura del riso era già diffusa, e veniva già praticata la coltura del baco e la produzione di seta.
Lo studio della storia primitiva della Cina è reso complicato dalla mancanza di una lingua scritta e dalla scarsa affidabilità dei primi documenti nel descrivere fatti accaduti in tempi molto più antichi. Come per la storia antica di altri popoli esiste una certa commistione tra fatti e leggende riguardo alle origini del proprio popolo. Siti archeologici come quelli di Erlitou (二里頭) e Sanxingdui (三星堆) mostrano prove di una civiltà dell'età del bronzo in Cina.
La prima esauriente trattazione sulla storia della Cina, le Memorie di uno storico (史記) di Sima Qian (司馬遷), un rinomato storiografo del II secolo a.C., comincia circa 1300 anni prima, con la descrizione dei tre augusti e cinque imperatori (三皇五帝). Questi governanti erano re semi-mitici ed esempi morali; e uno di loro, l'Huang Di (黃帝, "imperatore giallo"), è definito come l'antenato di tutti i cinesi.
Sima Qian riferisce che il principio del passaggio delle cariche di governo per ereditarietà venne introdotto per la prima volta nel periodo della dinastia Xia (夏朝) e questo modello venne portato avanti nelle successive dinastie Shang e Zhou (周朝). È da questo periodo delle tre dinastie (cinese: 三代; pinyin: sāndài) che si riesce a delineare con chiarezza la storia della Cina.
La dinastia Xia (夏S, XiàP), 2070-1600 a.C. circa, è la prima dinastia ereditaria cinese, sviluppatasi quando sul territorio apparvero le prime forme statali all'interno di una società fortemente stratificata in cui l'agricoltura, la tecnica, l'artigianato e l'arte videro un forte impulso. Regnò su una vasta area attraversata dal Fiume Giallo, comprendente le attuali regioni dell'Henan e Shandong a est, Shanxi a ovest, l'Hubei a sud e l'Hebei a nord.
Il primo sovrano fu il grande Yǔ, ricordato soprattutto per le grandi opere di regolazione delle acque. La dinastia governò con diciassette sovrani che si susseguirono per quattordici generazioni. L'ultimo sovrano, il corrotto Jie, fu detronizzato da Shang Tang che diede inizio alla dinastia Shang.
Anche se oggetto di una vasta tradizione orale, la reale esistenza e storicità di questa dinastia fu a lungo messa in dubbio e fu ipotizzato fosse solo stata creata dal mito. Alla fine degli anni cinquanta gli importanti ritrovamenti archeologici nel sito di Erlitou (città di Yanshi, nello Henan) chiarirono di molto le cose. Durante la dinastia vide la luce una propria cultura collocabile tra la cultura di Longshan e quella Shang antica.
L'esistenza di un'organizzazione statale sembra dimostrata dalle fondamenta di enormi palazzi a Erlitou. Tali opere non sarebbero state possibili senza mezzi coercitivi e l'utilizzo di abbondante manodopera. La società era fortemente gerarchizzata e questo è riscontrabile nella differenza delle tombe e delle abitazioni. Economicamente la cultura Xia era basata sull'agricoltura. Erano prodotti attrezzi agricoli, vasellame in terracotta e in bronzo; venivano praticati i sacrifici umani. Non sono note le cause della fine della cultura Xia.
La dinastia Shang (商朝), detta anche dinastia Yīn (殷代) (circa 1650 a.C.-1046 a.C.), è la seconda dinastia cinese, ma solo la prima di cui si abbiano conferme storiche, e regnò sulla parte nordorientale della Cina, nella valle del Fiume Giallo. La dinastia Shang seguì la semi-mitica dinastia Xià e precedette la dinastia Zhōu.
La dinastia Shang sarebbe stata fondata da un comandante che si ribellò all'ultimo sovrano della dinastia Xià. La civiltà Shang era basata sull'agricoltura e praticava la caccia e l'allevamento di animali. Aveva anche sviluppato un complesso sistema di scrittura, nonché tecniche di fusione del bronzo e di produzione di vasellame molto avanzate.
Le Memorie di uno storico di Sima Qian affermano che la capitale della dinastia Shang cambiò sei volte. L'ultimo e il più importante trasferimento fu quello nella città di Yin Xu, nel 1350 a.C., che segnò l'età d'oro della dinastia. La denominazione di dinastia Yin è diventato un popolare sinonimo di dinastia Shang.
A quanto risulta dalle ultime scoperte archeologiche cinesi, la dinastia Shang ebbe inizio nel 1766 a.C. quando Shang Tang rovesciò Jie, l'ultimo sovrano della dinastia Xia, ristabilendo la pace e istituendo un governo più umano. Durante questo periodo dinastico la città più importante fu Yin che divenne capitale e centro sociale-economico della Cina settentrionale.
La forma di governo era teocratica con a capo una successione di re le cui principali funzioni erano forse rituali più che politiche. Il trono era ereditario e venne trasmesso di padre in figlio per trenta generazioni, con i nomi dei sovrani che vennero registrati da Sima Qian.
Alla dinastia Shang succedette la dinastia Zhou (1046-256 a.C.) al termine della battaglia di Muye.
Alla fine del II millennio a.C. la dinastia Zhou cominciò ad affermarsi nella valle del Fiume Giallo sconfiggendo la dinastia Shang. Originariamente era un popolo che viveva nella regione a ovest del regno degli Shang e il sovrano degli Zhou, il re Wu, era stato nominato protettore occidentale dai re Shang.
Sconfitti gli Shang nella battaglia di Muye (1046 a.C.), il re Wu diede inizio alla dinastia Zhou che, con le sue sottodinastie, ebbe la più lunga durata tra le dinastie cinesi, regnando dal 1046 al 256 a.C. Re Wu invocò il concetto di "mandato divino" per legittimare la sua presa di potere, concetto che fu fondamentale per legittimare il regno di quasi tutte le dinastie seguenti.
Durante la dinastia Zhou maturò la filosofia cinese, con personalità come Confucio e Laozi, fondatori del confucianesimo e del taoismo, che influenzarono il pensiero cinese fino ai giorni nostri.
Il periodo delle primavere e degli autunni (春秋時代) fu un periodo della storia cinese dal 770 a.C. al 454 a.C. Prende il nome dalle cronache di quel tempo, gli Annali delle primavere e degli autunni, tradizionalmente attribuiti a Confucio, che narrano gli avvenimenti dello Stato di Lu dal 770 a.C. al 481 a.C.
In realtà il periodo delle primavere e degli autunni (Chunqiu) termina nel 454 a.C., anno in cui il principato di Jin si divide in tre Stati indipendenti (Han, Wei e Zhao). In questo periodo i capi militari locali al servizio della dinastia Zhou ingaggiarono una guerra interna allo scopo di affermare la propria egemonia. La situazione si aggravò inoltre ulteriormente con l'invasione di alcune popolazioni straniere provenienti da nord-ovest, tra cui i barbari del Quanrong, che costrinse gli Zhou a spostare la capitale più a est, da Hao a Luoyang. Ebbe così inizio la seconda era della dinastia Zhou: la dinastia Zhou orientale.
Emersero sette Stati principali, in perenne lotta tra loro: Han, Zhao, Wei, Yan, Qin, Qi e Chu; i prìncipi (wáng) di quegli Stati detenevano tutto il potere, ma continuarono solo formalmente a servire la dinastia dominante.
Fu questo un periodo molto ricco per lo sviluppo della filosofia cinese; sorsero infatti, in risposta ai profondi cambiamenti del mondo politico, le cosiddette Cento scuole di pensiero, così come alcuni fra i più influenti movimenti (il confucianesimo, il taoismo, il legismo e il moismo).
Con Stati combattenti o regni combattenti o Zhan Guo (cinese: 战国; pinyin: Zhànguó) si indica il periodo storico cinese che va dal 475 a.C. al 221 a.C.
Il periodo dei regni combattenti vide numerosi Stati – Han, Wei, Zhao, Qi, Qin, Yan e Chu – combattere per la supremazia nell'antica Cina. A imporsi fu lo Stato di Qin, che per raggiungere questo scopo ricorse a ogni mezzo: dallo scontro militare alla manovra diplomatica, dall'inganno all'assassinio degli avversari.
La fase conclusiva del processo di unificazione ebbe inizio con l'ascesa al trono di Qin del re Ying Zheng nel 247 a.C., sovrano dalle rare capacità organizzative e dall'eccezionale senso strategico, che conquistò nell'ordine: Han (230 a.C.), Wei (225 a.C.), Chu (223 a.C.), Zhao e Yan (222 a.C.) e Qi nel 221 a.C., unificando così la Cina e dando inizio alla dinastia Qin. Ying Zheng si rinominò Qin Shihuangdi, nome che si rifaceva agli antichi sovrani mitici.
Il periodo dei regni combattenti vide il fiorire della lavorazione del ferro, che sostituì il bronzo nelle armi. La sfera d'influenza della cultura cinese si allargò ad aree come lo Shu (l'attuale Sichuan) e lo Yue (l'odierno Zhejiang).
Nel 221 a.C. Ying Zheng divenne re dello Stato di Qin e ben presto, grazie alle sue grandi doti strategiche, a un forte esercito e spesso ricorrendo all'inganno e all'assassinio degli avversari, sconfisse gli altri sei regni che occupavano il territorio cinese: Zhao, Han, Wei, Yan, Qi e Chu (vedi la voce Guerre di unificazione dello stato di Qin).
Con la sconfitta di Qi, nel 221 a.C. Ying Zheng realizzò infine l'unificazione della Cina e assunse il titolo di Qin Shi Huang Di ("primo imperatore della dinastia Qin"). Questo atto fu una sfida alla tradizione perché fino ad allora i termini Huang e Di erano stati utilizzati esclusivamente per indicare i grandi imperatori della più remota antichità, che avevano dato origine alla civiltà. Ying Zheng si poneva così sul loro stesso piano, sottolineando il fatto che non aveva bisogno della tradizione per legittimare il proprio potere. Si accinse quindi a realizzare una serie di riforme, sotto il consiglio del primo ministro legista Li Si, che avrebbero lasciato un'impronta indelebile nella storia cinese. L'antica aristocrazia venne infatti esautorata, le famiglie nobili furono costrette a trasferirsi nella capitale Xianyang, l'intero territorio venne diviso in distretti raccolti in governatorati e tutte le unità di misura vennero unificate così come la moneta e la scrittura. Per favorire la comunicazione tra le diverse regioni venne imposto un unico scartamento assiale per i carri e fu costruita un'ampia rete stradale per un totale di circa 6000 km.
Shi Huang Di produsse un rinforzamento delle difese settentrionali del Paese innalzate per proteggere il territorio dalle incursioni dei cosiddetti barbari Hsiungnu. L'opera, secondo il grande storico cinese Sima Qian, venne affidata al generale Meng Tian (蒙恬S, Méng TiánP) e al suo esercito di 300 000 uomini. L'obiettivo imperiale doveva essere quello di collegare i vari pezzi di muraglia già esistenti ottenendo, come risultato, la Grande Muraglia. Affinché nessuno potesse dubitare della sua autorità invocando la tradizione, Shi Huang Di accolse la proposta di Li Si e nel 213 a.C. decretò che tutti i testi antichi fossero bruciati per cancellare il ricordo del passato, fatta eccezione per quelli di argomento scientifico e tecnico.
I fattori che determinarono la caduta della dinastia furono numerosi: innanzitutto la frenesia con cui Shi Huang Di aveva attuato la sua politica e la spietatezza dei metodi punitivi da lui adottati, come il principio della responsabilità collettiva (se una persona commette un reato, tutto il suo clan di appartenenza ne sarebbe stato colpevole). Migliaia di contadini erano stati costretti ad abbandonare i campi per andare a combattere o per partecipare ai lavori di costruzione della Grande Muraglia, delle strade, dei canali e dei palazzi imperiali. Le realtà locali furono sconvolte anche a causa dell'unificazione della moneta e del sistema di scrittura.
La dinastia non sopravvisse alla morte del suo primo imperatore nel 210 a.C., il governo non fu in grado di gestire la situazione e l'azione della corte fu pressoché paralizzata da intrighi di corte e lotte per il potere. A seguito di un complotto attuato dal primo ministro Li Si e dall'eunuco Zhao Gao, l'erede al trono fu costretto a suicidarsi. Zhao Gao si sbarazzò anche di Li Si, che fu imprigionato e messo a morte. Al trono fu posto Er Huang Di ("secondo imperatore"), secondogenito di Shi Huang Di, che venne anch'egli presto ucciso. Il potere passò a Ziying, nipote del primo Imperatore, il quale non osò assumere il titolo di "terzo imperatore".
Mentre il governo era dilaniato da lotte intestine, nel 209 a.C. scoppiò una grande rivolta popolare che si espanse per tutto l'Impero. Le forze principali dei ribelli erano comandate da Xiang Yu, che nel 206 a.C. ottenne la resa di Qin, mise a sacco la capitale e fece uccidere l'imperatore Zi Ying, e da Liu Bang, che trasferì la capitale a Chang'an e, nel 206 a.C., si proclamò imperatore della nuova dinastia Han, assumendo in seguito il nome di Gao Zu.
La dinastia Han (漢朝T, 汉S, HàncháoP) governò la Cina dal 206 a.C. al 220 d.C. Fu preceduta dalla dinastia Qin e seguita dal periodo dei tre regni. La dinastia Han diede in seguito anche il suo nome alla popolazione etnica cinese per differenziarsi dalle numerose altre minoranze etniche presenti in Cina.
La dinastia fondata dalla famiglia Liu (劉T, 刘S, LiúP) regnò sulla Cina per quattro secoli diffondendo la sua influenza sul Vietnam, l'Asia centrale, la Mongolia e la Corea.
Durante la dominazione Han il confucianesimo divenne la filosofia ufficiale di Stato e l'agricoltura e il commercio prosperarono, tanto che la popolazione raggiunse i cinquanta milioni di abitanti, di cui tre milioni abitavano la capitale Chang'an (長安T, 长安S), di fatto la più grande metropoli del suo tempo. La dinastia Han venne anche interrotta per un periodo che va dal 9 d.C. al 25 d.C. durante il quale il sovrano Wang Mang instaurò una nuova dinastia, la dinastia Xin, con una politica basata sugli ideali dei classici confuciani, ma la dinastia declinò rovinosamente colla morte del sovrano avvenuta nel 23 d.C.La dinastia Han si divide in due periodi: il primo detto dinastia degli Han anteriori (前漢T, Qian HanP) o anche dinastia Han occidentali (西漢T, Xī HànP) fiorì dal 206 a.C. al 9 d.C. ed ebbe come capitale Chang'an. Il secondo periodo è definita dinastia degli Han posteriori (Hou Han 後漢) o anche dinastia Han orientali (Dong Han 東漢) dal 25 d.C. al 220 d.C. con capitale Luoyang, più a est rispetto a Chang'an, da cui il nome dinastico. Attualmente si predilige la distinzione tra orientali e occidentali per evitare confusione con la meno nota dinastia degli Han posteriori del periodo delle cinque dinastie e dieci regni, sebbene gli storici cinesi, come Sima Guang, abbiano utilizzato l'altra distinzione.
Durante la dinastia Han si ebbero grandi progressi intellettuali, letterari, artistici e scientifici. Fu perfezionata la scoperta della carta, tanto da poterla utilizzare quale supporto per la scrittura e soppiantare così il precedente sistema su seta o su piccole liste di bambù. Durante questa dinastia visse il più famoso storico cinese, Sima Qian (司馬遷) (145 a.C.-86 a.C.), il cui Shiji (史記) o Memorie storiche fornisce tavole genealogiche, biografie e cronache dai tempi dei sovrani leggendari fino ai tempi dell'imperatore Wudi 漢武帝(141 a.C.-87 a.C.).
La forza militare della dinastia Han permise all'impero di espandersi a occidente nella pianura desertica del Tarim, dove erano situate le città-stato e i principati dei Tocari, Saci e Sogdiani nella provincia del Xinjiang-Uigur, attualmente di etnia prevalentemente uigura. In questo modo la via della seta veniva resa sicura fino al Pamir, ai confini con la Battriana, nell'odierno Afghanistan.
Anche il Vietnam settentrionale e la Corea furono invasi dagli eserciti Han. In questo periodo si sviluppa il sistema di tributi in base al quale stati periferici indipendenti o semi-indipendenti pagano una sorta di omaggio formale di sottomissione alla Cina, inviano doni e stabiliscono sistemi di commercio regolato, in cambio della pace e del riconoscimento alla legittimità al governo locale. Anche l'invio di principesse cinesi servì a mantenere l'equilibrio diplomatico con i vicini, soprattutto con le tribù e le confederazioni nomadi del nord, in particolare con i Xiongnu e i Wusun.
Il periodo dei tre regni (cinese semplificato: 三国; cinese tradizionale: 三國; Pinyin Sānguó) è un periodo della storia della Cina. In senso strettamente accademico si riferisce al periodo tra la fondazione del regno Wei nel 220 e la conquista del regno Wu da parte della dinastia Jìn nel 280. Molti storici cinesi fanno comunque risalire l'inizio di questo periodo all'insurrezione dei Turbanti Gialli nel 184.
Con il periodo dei tre regni inizia il cosiddetto "Medioevo cinese", che comprende anche il periodo dei sedici regni (dinastia Jin) e il periodo delle dinastie del Nord e del Sud. Il termine del Medioevo cinese è dunque il 589, anno di riunificazione della Cina per opera della dinastia Sui. I caratteri in comune tra il Medioevo cinese e quello europeo sono: un lungo periodo di anarchia e di guerre continue; il ritorno alle economie di sussistenza; il fervore religioso (cristiano in Europa, buddista in Cina), il ruolo unificante della religione e della cultura in un contesto politico completamente mutato, la continuazione dell'idea imperiale (in Europa gli eredi dell'idea imperiale furono l'imperatori bizantini e in Cina la dinastia Jin orientale) e infine il ruolo dei barbari, responsabili della fine dell'impero, ma poi, assorbita la cultura precedente, protagonisti di una restaurazione imperiale.
Dopo il periodo dei tre regni la riunificazione avvenne sotto la dinastia Jìn, che può essere divisa in due fasi: la dinastia Jìn occidentale (265-316), che fu in grado di unificare la Cina, e la dinastia Jìn orientale (317-420), che continuarono a governare il sud della Cina.
Nell'anno 263 le truppe del regno Wei conquistavano lo Stato di Shu, cosicché i tre regni divennero due. Nel 265 Sima Yan, della prestigiosa famiglia Sima, discendente di Sima Qian, sconfisse l'imperatore Wei, togliendo così il potere alla famiglia Cao e instaurando la dinastia Jìn. Nell'anno 280 i Jìn conquistarono il regno di Wu, di modo che riuscirono a riunificare sotto la nuova dinastia l'antico impero Han.
La riunificazione non durò molto tempo. La corte Jìn in Luoyang fu sempre più minacciata dai popoli nomadi del nord che avevano formato vari stati e avevano una grande tradizione militare; difatti riuscirono a conquistare le capitali della dinastia Jìn: Luoyang nel 311 e Chang'an nel 316. Così lo Stato Jìn scomparì dal nord della Cina, che rimase diviso in ben sedici regni.
La conquista del nord da parte dei popoli nomadi o seminomadi provocò un importante esodo della popolazione verso il sud. La corte Jìn si ricostituì nella città di Jiankang, molto più a meridione, vicino alla attuale Nanchino, dove continuarono a governare fino al 420.
Gli storici cinesi hanno così dato il nome di "periodo dei sedici regni" all'epoca compresa fra il 304 e il 439, durante la quale il nord della Cina attraversò una fase di frammentazione politica e di caos. Questi sedici regni inoltre erano retti da popoli di etnia non cinese.
Fu un altro popolo di etnia non cinese, i tuoba, coloro che riuscirono a unificare il nord della Cina sconfiggendo tutti questi piccoli Stati e proclamando la dinastia Wei del Nord nel 440. Con il settentrione unificato la Cina rimase divisa in due Stati: quello a nord, nel quale si succederanno le cosiddette dinastie settentrionali: Wei del Nord, Wei dell'Est, Wei dell'Ovest, Qi del Nord e Zhou del Nord; e un altro al sud, nel quale, essendo sconfitto l'ultimo imperatore Jin nel 420, si succedettero quattro dinastie nella corte di Jiankang: Song, Qi, Liang e Chen.
La dinastia Wei cadde nel 534. Il Nord sprofondò nuovamente nel caos finché il nobile Yang Jian (morto nel 604) sbaragliò tutti i suoi rivali e riuscì a fondare la dinastia Sui (581-618). Sebbene abbia avuto vita breve, l'impero Sui si distinse per alcuni successi significativi, il principale dei quali fu la riunificazione della Cina: Yang Jian ebbe infatti il grande merito di portare il Sud sotto la giurisdizione di un impero che aveva il suo fulcro di potere nel Nord.
Suo figlio, Sui Yangdi, passò alla storia come un sovrano inetto, dedito alle donne e al vino più che alla politica; sotto il suo regno l'impero visse un rapido declino. Tuttavia fu proprio Yangdi a dare un contributo fondamentale alla riunificazione del paese: ordinò infatti la costruzione del Canale imperiale, una grandiosa opera di ingegneria che congiungeva una serie di canali preesistenti, collegando la bassa Valle dello Yangzi a Chāng'ān (l'attuale Xī'ān) tramite il Fiume Giallo (Huáng Hé). Il Canale, che fu poi deviato ed esteso verso nord quando Bĕijīng divenne capitale della dinastia Yuan, rimase la principale via di comunicazione tra la Cina settentrionale e meridionale fino al tardo Ottocento.
Dopo aver promosso tre campagne militari in territorio coreano, conclusesi tutte in modo disastroso, Yangdi divenne molto impopolare, tanto che dovette affrontare varie rivolte e infine morì assassinato nel 618 per mano di uno dei suoi più alti funzionari.
Caratterizzata da una straordinaria fioritura letteraria, la dinastia Tang è considerata da molti storici l'età d'oro dell'impero cinese. Una testimonianza della prolifica produzione poetica dell'epoca (618-906) è offerta dalla raccolta di oltre 48.000 composizioni intitolata Le trecento poesie T'ang (Einaudi, Torino 1961), tanto amata dai cinesi che non è raro sentirne citare alcuni versi nel corso delle più svariate conversazioni.
Successore di Sui Yangdi fu uno dei suoi più illustri generali, Li Yuan, che conquistò la capitale, fondò la dinastia Tang e nell'arco di un decennio si liberò di tutti gli aspiranti eredi al trono. Per impedire che si venissero a ricreare centri di potere regionali in opposizione al governo centrale, l'impero fu suddiviso in 300 prefetture (zhōu) e 1500 distretti (xiàn), secondo un assetto amministrativo che, con qualche modifica, è mantenuto ancora oggi.
La politica intrapresa da Li Yuan fu proseguita dal figlio, il famoso Taizong (626-49), celebrato dai confuciani di epoca posteriore come modello di sovrano virtuoso, per il rapporto che lo legava al suo saggio ministro Wei Zheng (580-645). Allo stesso tempo la relazione dell'imperatore con la bella Wu Zetian (che successivamente si diede il nome di Wu Zhao) sembrava esemplificare i peggiori errori in cui un governatore potesse incorrere.
In seguito alla morte di Taizong, la sua concubina Wu (625-705) divenne sempre più influente a corte, tanto che nel 690 riuscì a fondare una propria dinastia, i Zhou: fu l'unica donna in tutta la storia cinese a ricoprire ufficialmente il ruolo di imperatrice. Nota per la sua spietatezza (si dice che abbia fatto uccidere persino il figlio), Wu Zhao fu tuttavia capace di portare l'impero alla sua massima espansione, annettendo vasti territori a nord della Grande Muraglia e spingendo i confini occidentali fino al cuore dell'Asia centrale. La ricca collezione di testi e dipinti custodita a Dūnhuáng, nel Gānsù, testimonia l'intensità dei traffici commerciali che si svolgevano lungo la Via della Seta in direzione dell'India, della Persia e del Mediterraneo. Nel corso dei secoli VII e VIII, le principali città, tra cui la capitale Cháng'ān, il porto fluviale di Yángzhōu e il porto marittimo di Guǎngzhōu, erano affollate di mercanti stranieri. In seguito l'imperatrice trasferì la capitale a Luòyáng, che vantava una posizione più facilmente accessibile ai rifornimenti.
Sul piano della politica interna, Wu rinnovò l'apparato burocratico, sostituendo ad alcuni funzionari di origine aristocratica gli scolari che avevano superato gli esami di stato. La sua devozione al buddhismo, tuttavia, suscitò l'ostilità dei funzionari confuciani che, nel 705, la costrinsero ad abdicare a favore di Xuanzong.
Prese le redini del potere, l'imperatore Xuanzong riportò la capitale a Cháng'ān e ricostituì le guarnigioni permanenti, affidandone il comando ad alcuni generali scelti tra i gruppi etnici minoritari che popolavano le frontiere dell'impero. Tale strategia, motivata dalla convinzione che questi personaggi, lontani dagli intrighi di corte e dalla vita politica centrale, non potessero covare idee sovversive e premeditare colpi di stato, si rivelò fallimentare: infatti fu proprio un generale di origine per metà turca e per metà sogdiana posto a capo delle truppe di stanza nel Nord ad approfittare della situazione per scatenare una ribellione. La cosiddetta rivolta di An Lushan (questo era il nome del generale) si sviluppò su ampia scala, tanto che raggiunse la capitale, e si protrasse per circa otto anni, costringendo alla fuga moltitudini di persone e mietendo innumerevoli vittime.
Sebbene non avesse raggiunto l'obiettivo di rovesciare la dinastia Tang, la ribellione ebbe importanti ripercussioni, comportando il declino dell'aristocrazia e la contemporanea ascesa di una classe militare di mercenari, il cui sostegno era indispensabile per la sopravvivenza della corte. L'impero dipese sempre più dal Sud e cominciò a chiudere le porte all'Asia centrale e occidentale. Riaffiorarono idee e culti del passato, in particolare si manifestò un rinnovato attaccamento al confucianesimo, destinato a reimporsi come dottrina di stato sotto i Song. Il buddhismo, invece, fu bandito dall'imperatore Wuzong dall'842 all'845; sebbene tale divieto sia stato in seguito abolito, la religione non riconquistò mai più in Cina il prestigio e l'ampio seguito di cui aveva goduto nella prima fase della dinastia.
Nel corso dei secoli VII e IX l'impero Tang andò incontro a un lento declino. Sul confine nord-occidentale i tibetani sconfissero le truppe imperiali, mentre a sud il regno di Nanzhao, che aveva la capitale a Dàlǐ, nello Yúnnán, cominciò ad avanzare mire espansionistiche sul Sìchuān. Inoltre nella regione centrale del Fiume Yangzi e nel Zhèjiāng l'imposizione di tasse sempre più gravose e il contemporaneo verificarsi di una serie di calamità naturali provocarono tra la popolazione rurale un diffuso malcontento che culminò nella rivolta di Huang Chao (874-84). Il paese sprofondò nel caos, finché, nel 907, la capitale dell'impero Tang cadde.
Dopo la fine della dinastia Tang, con la fondazione della dinastia Liang nel nord della Cina, inizia una fase di instabilità in cui, in un breve periodo, si succedettero cinque dinastie nel settentrione della Cina (dinastia Liang posteriore, dinastia Tang posteriore, dinastia Jìn posteriore, dinastia Han posteriore e dinastia Zhou posteriore); mentre nel sud apparirono dieci regni indipendenti. Questa epoca, dal 907 al 960, è conosciuta dagli storici cinesi come il periodo delle "cinque dinastie e dieci regni", o semplicemente delle "cinque dinastie".
Al crollo dell'impero Tang seguì un altro periodo di frammentazione che si concluse con l'instaurazione della dinastia dei Song settentrionali (960-1127). Si trattava di un impero piuttosto piccolo stretto tra due regni barbarici, quello della dinastia Liao (che controllava una striscia di territorio a sud della Grande Muraglia), con il quale aveva rapporti pacifici, e quello della dinastia Xixia, che invece premeva sul confine nord-occidentale. Nel 1126 la capitale dei Song, Kāifēng, cadde nelle mani di un terzo popolo non cinese, i jurchen, che in passato si erano schierati a fianco dei Song contro i Liao. La corte si trasferì allora a sud, stabilendo la nuova capitale a Hángzhōu: cominciò così il periodo dei Song meridionali (1127-1279).
Antenati dei Manciù, i jurchen fondarono la dinastia Jin, la cui capitale si trovava nei pressi dell'odierna Pechino, e stipularono con i Song meridionali un trattato che riconosceva quale confine dei due regni il Fiume Huái. Tuttavia pretesero dai loro «vicini» il pagamento di tributi sotto forma di seta, tè e argento.
L'impero Song, sia settentrionale sia meridionale, tuttavia è considerato dagli storici un'epoca di grande vitalità economica e culturale. Furono compiuti notevoli progressi in campo scientifico, in particolare nell'archeologia, nella matematica, nell'astronomia, nella geografia e nella medicina, ma fiorirono anche discipline quali la filosofia, la poesia, la pittura e la calligrafia. La diffusione della risicoltura, a partire dall'VIII secolo, comportò non solo un aumento della produzione agricola, ma anche un'eccedenza della manodopera, che poté così essere reimpiegata in attività fino ad allora marginali, come quella mineraria, e in settori già sviluppati, come la produzione di ceramiche e la tessitura della seta. Si iniziarono anche a coltivare piante da tè e alberi della lacca e furono inventati la polvere da sparo e il carattere mobile. Altri importanti passi avanti furono compiuti nella fabbricazione della carta e nell'industria tipografica e gli intensi traffici commerciali con il Sud-est asiatico e il Giappone consentirono ai Song di esportare valuta in rame sempre più lontano.
Tutti questi progressi agevolarono l'urbanizzazione e l'ascesa della classe dei mercanti. Sotto i Song settentrionali, Kāifēng, popolata dai nuovi ricchi e sempre meno controllata dalla classe aristocratica in decadenza, si affermò come un dinamico centro politico, commerciale e culturale. Alcune restrizioni imposte dai Tang furono abolite e la popolazione urbana acquisì sempre maggiore libertà: in seguito alla revoca del coprifuoco, nelle città fiorì la vita notturna e Hángzhōu, capitale dei Song meridionali, attraversò una fase di vero e proprio splendore, tanto che divenne nota in tutto l'impero per la sua insuperabile bellezza, reputazione di cui gode tuttora.
Sotto la dinastia Song, inoltre, agli apici della scala sociale emerse un nuovo ceto, destinato a contraddistinguere la realtà cinese fino al XIX secolo, ossia finché il confucianesimo si impose come dottrina di stato. Si trattava di un'élite di burocrati, che avevano ottenuto la loro carica dopo aver studiato a lungo per superare tutta una serie di prove scritte: i Song avevano infatti perfezionato ed esteso il sistema degli esami, fissando come principale criterio di selezione dei funzionari amministrativi la conoscenza dei testi classici confuciani.
Mentre i letterati Song erano impegnati a speculare sui codici morali, in Mongolia cominciava a emergere la figura di Gengis Khan (1167-1227). Figlio di un capotribù, iniziò la sua trionfante ascesa al potere per vendicare l'assassinio del padre e nel 1206 fu nominato capo supremo di tutti i mongoli. Questo popolo, disprezzato per alcuni costumi giudicati frutto di ignoranza e povertà, aveva già sfidato più volte i cinesi, ma senza alcun successo. Nel 1211 Gengis Khan volse nuovamente lo sguardo verso l'impero cinese, due anni dopo si aprì una breccia nella Grande Muraglia e nel 1215 conquistò Bĕijīng (Pechino). Combatté la dinastia Jin a nord-est, sbaragliò la resistenza del regno Xixia a ovest e avanzò verso la Russia. Ai suoi discendenti lasciò il nucleo del futuro impero mongolo, i cui confini nel periodo di massimo splendore arrivarono fino all'Ucraina, alla Persia, alla Corea e ai margini settentrionali del Vietnam.
La dinastia Jin cadde nel 1234, mentre Hángzhōu, la capitale dei Song meridionali, fu conquistata nel 1276. La corte fuggì e l'impero Song crollò definitivamente nel 1279.
Fu il nipote di Gengis, Kublai Khan, a fondare la dinastia Yuan e a regnare sull'impero più esteso della storia cinese. Gli stranieri furono facilmente inglobati in questa immensa realtà multietnica e, in seguito alla riapertura delle vie terrestri, nel continente asiatico giunsero numerosi missionari e mercanti europei, il più famoso dei quali fu Marco Polo. I mongoli fondarono la capitale, Khanbalig, nel sito dove oggi sorge Běijīng, ma dello splendido palazzo del khan oggi resta soltanto un'enorme urna di giada custodita nel Parco Beihai.
Kublai Khan suddivise la popolazione in quattro gruppi, i nan, ossia i cinesi della Cina meridionali, gli han, ovvero gli abitanti della Cina settentrionale, i semu, comprendendo i vari stranieri provenienti dall'Asia occidentale e centrale e i mongoli, riservando a questi ultimi i posti al vertice dell'apparato amministrativo. Il sistema degli esami imperiali fu ripristinato nel 1315, ma le quote favorivano fortemente i mongoli e i loro alleati non cinesi, suscitando il risentimento dei letterati han.
Pur eccellendo nell'arte militare, a livello politico ed economico i sovrani Yuan non seppero gestire adeguatamente un impero tanto vasto e presto si trovarono a dover affrontare una insormontabile opposizione: intorno alla metà del XIV secolo, dopo meno di un secolo di dominio mongolo, nella Cina settentrionale e centrale esplosero le prime rivolte.
Un ruolo fondamentale nell'organizzazione delle ribellioni che scossero l'impero Yuan fu svolto da società segrete e sette religiose, tra le quali spiccò quella dei Turbanti Rossi, seguaci di una religione sincretica in cui confluivano elementi tratti da buddhismo, manicheismo, taoismo e confucianesimo. Nel 1367 Zhu Yuanzhang, orfano e novizio buddhista, prese le redini della rivolta e l'anno seguente fondò la dinastia Ming, riportando nelle mani dell'etnia han il controllo dell'impero.
Uomo di scarsa cultura, Zhu Yuanzhang dimostrò grandi doti di leader e si rivelò un sovrano abile e forte, seppur spietato. Sebbene sia ricordato soprattutto per il suo dispotismo (nel corso di due epurazioni dell'apparato amministrativo fece uccidere circa 10.000 funzionari insieme alle loro famiglie), si impegnò molto per riportare la Cina al passato splendore dopo la caduta degli Yuan.
Yuanzhang stabilì la capitale a Nánjīng, ma già agli inizi del XV secolo la corte si era nuovamente trasferita a Běijīng. La città fu infatti sottoposta a grandi lavori di ricostruzione sotto l'imperatore Yongle, sul trono dal 1403 al 1424, al quale si deve anche l'iniziativa di far realizzare la Città Proibita, il maestoso palazzo imperiale che si può ammirare tuttora inalterato nella struttura. A sud della città fortificata sorse un grande quartiere commerciale e residenziale, a sua volta racchiuso da mura nel 1522. Běijīng mantenne questo aspetto fino alla metà del XX secolo.
Sul piano della politica estera, i primi imperatori Ming trascurarono l'Asia centrale, rivolgendo le proprie mire verso il Sud-est asiatico. In particolare Yongle, che aveva fatto precipitare la Cina in una guerra civile dopo aver usurpato il potere al nipote, tentò di crearsi le credenziali di sovrano intraprendendo un'ambiziosa politica espansionistica orientata oltremare: nel 1405 lanciò la prima di sette grandi spedizioni marittime. Al comando del generale eunuco Zheng He (1371-1433), la flotta imperiale, costituita da oltre 60 vascelli di dimensioni maggiori e 255 navi più piccole, trasportò 28.000 uomini verso terre remote. Nel corso della quarta e della quinta spedizione, compiute rispettivamente nel 1413 e nel 1417, le navi raggiunsero Aden. Fine principale di questi viaggi era imporre il pagamento di tributi a nuovi stati: alla capitale giunsero persino due ambasciate diplomatiche dall'Egitto.
Nel 1439 i mongoli invasero l'impero Ming, riuscendo a catturare e a tenere in prigionia per un anno l'imperatore. A seguito di questo evento, i sovrani adottarono una strategia di isolamento e rafforzarono i confini: nella seconda metà del XV secolo la Grande Muraglia fu estesa di quasi 1000 km, raggiungendo la straordinaria lunghezza per la quale è considerata una delle più imponenti opere architettoniche mai realizzate. La costa, tuttavia, era più difficile da difendere tanto che, intorno alla metà del XVI secolo, i governatori dovettero compiere sforzi immani per tenere lontani i pirati dal paese.
In questo periodo sbarcarono in Cina anche alcuni europei. I Ming non chiusero le porte a questi stranieri e nel 1557 concessero ai portoghesi il diritto di stabilire una base commerciale a Macao. Insieme ai mercanti cominciarono presto ad arrivare anche i missionari, in particolare i gesuiti che, guidati dall'indomito Matteo Ricci, penetrarono nell'entroterra e riuscirono persino a insediarsi a corte, dove suscitarono grande ammirazione per le loro conoscenze scientifiche e per l'abilità con cui stampavano i canoni.
La presenza portoghese aprì la Cina ai contatti commerciali diretti con il Nuovo Mondo. Ciò permise l'importazione di nuove colture, quali patate e mais, e l'esportazione di prodotti cinesi tra cui tè, ceramiche e porcellane. Il commercio divenne un'importante attività economica, alla quale diedero impulso anche le banche istituite dai mercanti. Proprietari terrieri e fittavoli presero l'abitudine di vivere lontani dalle loro terre e la migrazione dalle campagne verso le città si intensificò.
L'impero Ming era minato dal potere acquisito dagli eunuchi e dalle rivalità tra i funzionari di alto rango. Per mantenere l'ordine occorrevano fermezza e autorità, doti che invece sembravano mancare ai sovrani Ming. Zhu Houchao, sul trono dal 1505 al 1521, arrivò ad affidare la gestione degli affari di stato al capo degli eunuchi pur di avere più tempo da dedicare alle concubine. Sotto un suo successore, Tianqi (1621-28), il potere era nelle mani dell'eunuco Wei Zhongxian (1568-1627), il quale epurò i vertici della burocrazia e promosse un culto della personalità facendo erigere templi in proprio onore.
In un contesto storico sfavorevole, la mancanza di una leadership forte ebbe conseguenze deleterie per la sopravvivenza della dinastia Ming. Infatti, a nord dell'impero, precisamente in Manciuria, si era ormai consolidato lo stato militarizzato dei jurchen, che tra il 1620 e il 1630 avevano compiuto periodiche incursioni in territorio cinese, addentrandosi spesso per vari chilometri oltre il confine. Contemporaneamente, una serie di inondazioni e siccità aveva ridotto allo stremo vaste aree della Cina settentrionale, favorendo fenomeni di banditismo, che sfociarono poi in aperte ribellioni.
Divenuti molto potenti, i mancesi guardavano con interesse agli esiti delle rivolte in corso nell'immenso territorio confinante. Approfittando della situazione turbolenta che regnava in Cina, organizzarono una prima invasione, ma dovettero arrendersi di fronte all'invalicabilità della Grande Muraglia. Successivamente, però, riuscirono a passare grazie a un generale Ming, che agevolò l'avanzata nella convinzione che l'alleanza con i mancesi rappresentasse l'unica speranza di arrivare a sconfiggere le armate di contadini ribelli che in quel momento erano giunti a minacciare persino la capitale, Běijīng.
Nel 1644 Běijīng cadde definitivamente, non per opera dei mancesi, bensì di un contadino ribelle di nome Li Zicheng, che occupò il trono imperiale per un solo giorno, trascorso il quale fu costretto alla fuga dalle truppe cinesi, schieratesi a fianco dei mancesi.La rivolta dei Taiping fu una devastante guerra civile che si combatté nell'Impero Qing tra il 1851 e il 1864. Identifica un movimento rivoluzionario cinese che interessò l'area di Nanchino, per poi espandersi nel sud dell'Impero cinese, tra il 1851, anno della fondazione del "Regno Celeste della Grande Pace" per opera dell'ispiratore della rivolta, Hong Xiuquan, e il 1864, anno della sua soppressione. Nata come reazione al regime corrotto dei Qing-Manciù e subito degenerata in guerra civile, la rivolta fu repressa dall'esercito imperiale col supporto britannico nel 1864. Le guerre dell'oppio furono due conflitti, svoltisi rispettivamente dal 1839 al 1842 e dal 1856 al 1860, che contrapposero l'Impero cinese sotto la dinastia Qing al Regno Unito di Gran Bretagna e Irlanda, i cui interessi militari e commerciali nella regione erano stati posti sotto il controllo della Compagnia britannica delle Indie orientali. Le guerre giunsero al culmine di annose dispute commerciali tra i due Paesi: in risposta alla penetrazione commerciale britannica, che aveva aperto il mercato cinese all'oppio proveniente dall'India britannica, la Cina inasprì i propri divieti sulla droga e ciò scatenò il conflitto.
Sconfitto in entrambe le guerre, l'Impero cinese fu costretto a tollerare il commercio dell'oppio e a firmare con i britannici i trattati di Nanchino e di Tientsin, che prevedevano l'apertura di nuovi porti al commercio e la cessione dell'isola di Hong Kong al Regno Unito. Ebbe così inizio l'era dell'imperialismo europeo in Cina, e numerose altre potenze europee seguirono l'esempio, firmando con Pechino vari trattati commerciali. Gli umilianti accordi con gli occidentali ferirono l'orgoglio cinese e alimentarono un sentimento nazionalista e xenofobo, che si sarebbe poi espresso nelle rivolte di Taiping (1850-1864) e dei Boxer (1899-1901). Alcuni storici, soprattutto cinesi, considerano questo conflitto come l'inizio del secolo dell'umiliazione. La ribellione dei Boxer, fu un sollevamento avvenuto in Cina nel 1899, rivolto contro l'influenza colonialista straniera. Fu messo in atto da un grande numero di organizzazioni popolari cinesi, riunite sotto il nome di Yihetuan.La rivolta ebbe come base sociale molte scuole di kung fu (identificate come «scuole di pugilato»), che inizialmente adottarono il nome di «pugili della giustizia e della concordia», denominazione che, nei racconti dei missionari, fu resa semplicemente come «boxer».
La rivolta di Wuchang nel 1911 portò alla fine del Celeste Impero, e alla proclamazione di indipendenza e della Repubblica di Cina, instaurata l'anno dopo al termine della rivoluzione Xinhai.
Nel periodo immediatamente successivo alla rivoluzione, la neonata repubblica fu coinvolta nella prima guerra mondiale, dove fu schierata al fianco degli Alleati: il contributo militare diretto al conflitto fu marginale, mentre rilevante fu l'apporto di manovali e operai per sostenere l'apparato industriale e manifatturiero degli alleati impegnati nello sforzo bellico.
Dopo il crollo del Governo Beiyang dei signori della guerra, la Nazione fu sconvolta da due guerre civili fra i nazionalisti del presidente-generale Chiang Kai-shek e i comunisti di Mao Zedong (1927-1937 e 1945-1949) e dall'invasione giapponese (1937-1945).
Con la conclusione della guerra civile cinese, nel 1949, la Repubblica di Cina si ridusse alla sola Taiwan, mentre il controllo della Cina continentale passò alla neoproclamata Repubblica Popolare Cinese (ciò accadde il 1º ottobre 1949, tuttora un grande giorno di festa in Cina).Le suddivisioni della Cina sono ripartite su cinque livelli:
al primo livello le 22 province, cui sono ordinate 5 regioni autonome, 4 municipalità e 2 regioni amministrative speciali;
al secondo livello le 333 prefetture, cui sono ordinate le città-prefettura, le città sub-provinciali, le leghe e le prefetture autonome;
al terzo livello le 2.862 contee, cui sono ordinate contee autonome, città-contee, distretti, bandiere, bandiere autonome, 2 regioni speciali e un'area forestale;
al quinto livello i villaggi.Un sesto livello è poi costituito dal pubblico ufficio distrettuale o distretto, subordinato alle contee, in via di abolizione.
La Costituzione prevede tre suddivisioni, ossia le province, le contee e i comuni; la Repubblica di Cina sull'isola di Taiwan utilizza un sistema leggermente diverso basato su province semplificate e nessun livello di tipo prefettizio (si veda la suddivisione amministrativa di Taiwan). Ogni livello di suddivisione amministrativa corrisponde a un livello nella carriera del servizio civile della Repubblica Popolare Cinese.
Le province da sempre rivestono un importante ruolo culturale in Cina: i cinesi tendono a identificarsi con la provincia nativa e solitamente a ogni territorio provinciale corrispondono determinati stereotipi riferiti alla popolazione. I confini della maggior parte delle province cinesi furono definiti al tempo della tarda dinastia Ming. Dopo la vittoria delle forze comuniste (1949) i maggiori cambiamenti territoriali provinciali hanno interessato le province del nord-est e la creazione delle regioni autonome sulla base della teoria sovietica della nazionalità.
La Cina amministra trentatré suddivisioni di livello provinciale di cui: ventidue province, cinque regioni autonome, quattro municipalità e due regioni amministrative speciali. Taiwan amministra invece due municipalità e due province (sebbene entrambi i governi provinciali siano stati semplificati).
Nella Cina continentale le province teoricamente sono sottomesse al governo centrale di Pechino, ma nella pratica gli amministratori provinciali, nella scelta della politica economica, dispongono di un buon grado di autonomia. Fino ai primi anni novanta, a differenza degli Stati Uniti d'America e ad eccezione dell'esercito, il potere del governo centrale del secolo scorso non è mai stato esercitato attraverso un sistema parallelo di istituzioni. L'attuale potere delle province ha creato un sistema politico che diversi economisti definiscono come un federalismo avente peculiari caratteristiche cinesi.
I territori della maggior parte delle province, ad esclusione di quelle del nord-est, furono definiti durante le dinastie Yuan, Ming e Qing. A volte i confini provinciali non corrispondono ai confini culturali o geografici e questa differenza costituisce un fenomeno conosciuto come "intreccio dei denti di cane". Lo stesso fenomeno può essere spiegato con il motto "divide et impera" ed era parte della politica imperiale di controllo del separatismo e delle ribellioni dei signori della guerra. Tuttavia oggi le province rivestono un ruolo culturale di rilievo, dove le popolazioni si identificano soprattutto con la provincia di nascita e ad ogni provincia corrisponde un insieme di stereotipi riferito agli abitanti.
Le modifiche più recenti all'amministrazione di livello provinciale sono state: la creazione della provincia dell'Hainan e della municipalità di Chongqing; l'organizzazione dei territori di Hong Kong e Macao in regioni ad amministrazione speciale. 
A Taiwan, Taipei e Kaohsiung sono state elevate al rango di municipalità centralizzata dopo il ritiro del governo guidato dal partito Kuomintang.
Le regioni (省) sono il tipo più comune di suddivisione di livello provinciale.
Sin dalla creazione della Repubblica Popolare Cinese (1949) Taiwan è stata considerata una provincia della repubblica comunista. La Repubblica di Cina controlla tuttora l'intera provincia reclamata dalla Repubblica Popolare Cinese, costituita dall'isola di Taiwan e dall'arcipelago delle isole Penghu (o isole Pescadores). Taiwan controlla anche altri due gruppi di piccole isole più vicine alla costa, le Kinmen (come contea di Kinmen) a ovest e le isole Matsu (come contea di Lienchiang) a nord-ovest; entrambi i gruppi sono amministrati dalla provincia del Fujian taiwanese. Il governo di Taiwan reclama infine ufficialmente tutta la Cina continentale, il Tibet, la Mongolia esterna, la Repubblica di Tuva (entità federale della Russia) e le Isole Senkaku.
Sebbene le rivendicazioni territoriali della Repubblica di Cina siano state fatte cadere nel 1991 dall'allora presidente Lee Teng-hui, che dichiarò cessato il periodo della ribellione comunista e abrogò le relative leggi che dal 1949 limitavano fortemente la democrazia sull'isola, l'Assemblea nazionale di Taiwan non ha ufficialmente approvato questo cambio di politica.
Le mappe della Cina pubblicate a Taiwan mostrano spesso i confini provinciali del territorio prima della vittoria comunista del 1949 e includono le aree territoriali reclamate dalla Repubblica di Cina.
Le cinque regioni autonome (自治区) sono suddivisioni amministrative della Repubblica Popolare Cinese di livello provinciale. Il territorio delle regioni autonome racchiude minoranze etniche e la costituzione garantisce maggiori diritti. Le regioni autonome dispongono della figura del presidente (le province regolari hanno dei governatori) che deve appartenere ad un gruppo etnico definito dalla regione autonoma (tibetano, uiguro e così via). 
Le regioni autonome sono state stabilite dal governo comunista sull'esempio della politica sovietica della nazionalità.
Le municipalità (直辖市) sono città di vaste dimensioni che godono di uno status amministrativo pari a quello delle province. Le municipalità amministrano direttamente le contee e non sono quindi dotate del livello di suddivisione della prefettura. Nella pratica l'area metropolitana è solo una parte minore dell'area totale della municipalità: il resto del territorio è occupato da campagna e altre città. Chongqing costituisce un esempio estremo di questa caratteristica delle municipalità cinesi: la popolazione rurale di Chongqing supera la popolazione urbana. Pechino, oltre che essere una città direttamente amministrata dal governo (municipalità), è anche la capitale (首都) della Repubblica Popolare Cinese (中华人民共和国).
Nella Repubblica Popolare Cinese esistono quattro municipalità.
La Repubblica di Cina amministra due municipalità che sono piuttosto differenti dalle municipalità della Repubblica Popolare Cinese: amministrano un territorio che corrisponde solo a una frazione dell'area metropolitana della città.
La Repubblica Popolare Cinese non considera legittimo il governo della Repubblica di Cina e quindi non riconosce le modifiche amministrative dell'isola di Taiwan come la creazione delle due municipalità. La Repubblica Popolare Cinese considera Taipei la capitale della provincia di Taiwan (il capoluogo della provincia di Taiwan stabilito dalla Repubblica di Cina è Jhongsing).
Le regioni amministrative speciali (特别行政区) (abbreviazione inglese: SAR), Hong Kong e Macao, sono regioni amministrative locali della Repubblica Popolare Cinese che godono di una maggiore autonomia grazie al principio: "un solo Paese, due sistemi". Sono controllate direttamente dal governo centrale del popolo così come stabilito dall'articolo 12 delle leggi di base delle due regioni.
A differenza delle province, delle regioni autonome e delle municipalità, che vengono regolate dall'articolo 30 della Costituzione del 1982, le regioni amministrative speciali sono regolate dall'articolo 31 della Costituzione. Le due regioni amministrative speciali di Hong Kong e Macao sono state costituite nel 1997 e nel 1999 quando la sovranità delle due entità venne trasferita alla Repubblica Popolare Cinese dal Regno Unito e dal Portogallo.
Le regioni amministrative speciali gestiscono in modo autonomo: le corti d'appello, il sistema legale, le politiche per il rilascio del passaporto, la moneta, il controllo doganale, le politiche di immigrazione e l'estradizione. Le regioni amministrative speciali non controllano: le relazioni diplomatiche e la difesa nazionale.
Le regioni amministrative speciali partecipano a diverse organizzazioni internazionali e manifestazioni sportive con rappresentanti autonomi separati dalle delegazioni della Repubblica Popolare Cinese e non fanno uso della struttura amministrativa della Repubblica Popolare Cinese. Hong Kong è divisa in diciotto distretti dotati di un consiglio consultivo distrettuale, mentre Macao è divisa in due concelhos (municipio) e sette frequesias (comune) senza doveri formali.
Il livello di suddivisione amministrativa delle prefetture esiste solo nella Repubblica Popolare Cinese e non a Taiwan. Al 31 dicembre 2005 vi erano 333 divisioni con status di prefettura di cui: 283 città, diciassette prefetture, trenta prefetture autonome e tre leghe.
Nella maggior parte dei casi le divisioni prefettizie sono città con status di prefettura. In realtà non sono vere e proprie città, ma territori che includono aree urbane e aree rurali. La maggior parte delle province è suddivisa in città con status di prefettura.
Le prefetture propriamente dette sono suddivisioni di livello prefettizio ed erano il livello di suddivisione amministrativa più diffuso in Cina prima della creazione delle città con status di prefettura durante gli anni novanta del secolo scorso. Oggi le prefetture sono suddivisioni principalmente limitate al territorio delle regioni autonome del Tibet e dello Xinjiang.
La lega è una suddivisione amministrativa di livello prefettizio tipica della regione autonoma della Mongolia interna. Oggi molte leghe sono state sostituite dalle città di livello prefettizio.
Le prefetture autonome sono prefetture create per specifiche minoranze etniche. Si trovano soprattutto nella parte occidentale della Repubblica Popolare Cinese.
Il livello amministrativo delle contee è il terzo negli enti locali del Paese dopo quelli delle province e delle prefetture. Al 31 dicembre 2005 esistevano nel Paese 2.862 suddivisioni di livello equivalente alla contea, tra cui: 1.464 contee, 117 contee autonome, 374 città-contee, 852 distretti, quarantanove bandiere, tre bandiere autonome, due regioni speciali e un'area forestale. La Repubblica di Cina governa ventitré suddivisioni di tipo contea di cui: diciotto contee e cinque municipalità provinciali.
Le contee (县; xiàn) sono la suddivisione più comune di questo livello amministrativo. Esistono sin dal periodo dei regni combattenti (476 a.C.-221 a.C.) e furono istituzionalizzate al tempo della dinastia Qin (221 a.C.-207 a.C.). Con riferimento alla Cina imperiale il termine xiàn viene di solito tradotto come "distretto" o "prefettura".
Le contee autonome (自治县; zìzhìxiàn) sono amministrazioni di territori la cui popolazione è costituita principalmente da minoranze etniche o che sono stati storicamente dominati nel passato da tali etnie. Il secondo caso è il più reale a fronte dei massicci esodi della popolazione han voluti dai vari governi cinesi nei territori conquistati, che hanno messo in minoranza i popoli locali.
Secondo lo stesso principio sono state istituite le regioni autonome a livello provinciale e le prefetture autonome a livello prefettizio.
Le "città-contea" (县级市; xiànjíshì), come le città-prefettura, non sono città nel senso tradizionale, ma municipalità il cui territorio è stato esteso ad inglobare quello della contea. Tale territorio è quindi composto da un centro abitato principale, altri minori e vaste aree rurali, paragonabile a quello di una provincia italiana.
Il cambiamento è stato apportato a partire dagli anni ottanta e anche negli ultimi anni vi sono state contee assorbite dalla municipalità in precedenza capoluogo della stessa contea. Nella Repubblica di Cina le città-contea sono denominate città provinciali.
Le "città-viceprefettura" o "città-sottoprefettura" (副地级市; fùdìjíshì) sono un tipo di ente che ufficialmente fa parte delle "città-contea", ma hanno di fatto poteri amministrativi superiori, intermedi tra la città-prefettura e la città-contea.
Alcune, come le città-contea, fanno parte della giurisdizione di una prefettura; altre sono amministrate direttamente dal governo provinciale.
Anche i distretti (市辖区; shìxiáqū) sono suddivisioni amministrative che hanno ottenuto lo status di contea. Nel passato amministravano esclusivamente aree urbane. Oggi molti dei vecchi distretti hanno inglobato i territori rurali limitrofi e attualmente amministrano città, villaggi e campagne.
Le bandiere (旗S, qíP) sono le contee della Mongolia interna e godono dello stesso status amministrativo delle altre contee.
Le bandiere autonome (旗S, qíP) sono le contee autonome della Mongolia interna e, al pari di quelle delle altre province, buona parte della popolazione è formata da individui appartenenti alle minoranze etniche cinesi.
Esistono inoltre alcuni tipi di suddivisioni speciali equiparati alla contea. Shennongjia è un'area forestale (林区; línqū) con status di contea della provincia dell'Hubei; Liuzhi e Wanshan sono distretti speciali (特区; tèqū) della provincia del Guizhou.
Al 31 dicembre 2005 esistevano 43.275 suddivisioni di livello comunale di cui: 19.322 città, 13.749 comuni, 1.098 comuni etnici, 181 sumu, un sumu etnico, 6.686 sotto-distretti e tre uffici pubblici distrettuali nella Repubblica Popolare Cinese. La Repubblica di Cina, allo stesso livello di suddivisione amministrativa, governa trentadue città-contee, 226 comuni rurali e sessantuno comuni urbani.
Nella Repubblica Popolare Cinese le aree urbane sono divise in sotto-distretti (街道办事处; jiēdàobànshìchù), al contrario delle aree rurali divise in città (镇; zhèn), comuni (乡; xiāng) e comuni etnici (民族乡; mínzúxiāng). Il sumu (苏木; sūmù) e il sumu etnico (民族苏木; mínzúsūmù) sono suddivisioni tipiche della regione autonoma della Mongolia Interna e corrispondono rispettivamente al comune e al comune etnico.
La Repubblica di Cina è suddivisa in città-contee, città di livello comunale non presenti nella Repubblica Popolare Cinese, e comuni urbani e rurali simili ai comuni della Cina continentale.
Il pubblico ufficio distrettuale (区公所; qūgōngsuǒ) è un livello di suddivisione amministrativa tipico della Cina continentale che un tempo rappresentava un livello di governo ulteriore tra livello delle contee e livello dei comuni. Il pubblico ufficio distrettuale è una suddivisione obsoleta e le autorità governative sono intenzionate a cancellarla dalle suddivisioni amministrative della Repubblica Popolare Cinese.
Il livello dei villaggi (庄，村) riveste il ruolo di suddivisione organizzativa (censimento, sistema postale e così via) e non è dotato di molta importanza in termini di potere politico rappresentativo. Le divisioni locali di base, come comunità e quartieri, hanno confini definiti e capi designati per ciascuna area.
Generalmente le aree urbane sono organizzate in comitati di quartiere; le aree non urbane, al contrario, sono organizzate in comitati di villaggio o gruppi di abitanti. Il termine "villaggio" indica quindi: un villaggio naturale o un villaggio amministrativo (una mera entità burocratica). Una città può essere suddivisa in quartieri e comunità che sostituiscono comitati di quartiere e sotto-distretti.
Sebbene ogni singola suddivisione amministrativa sia associata a un preciso e definito livello di suddivisione, in certi casi la singola entità può essere dotata di maggiore autonomia. Ad esempio, alcune delle più estese città di livello prefettizio godono di maggiore autonomia e vengono quindi denominate città sub-provinciali. Queste particolari entità detengono un potere maggiore delle normali prefetture all'interno delle province.
Anche al livello delle contee esistono simili casi speciali. Alcune città con status di contea detengono una maggiore autonomia di una normale contea e quindi sono denominate città di livello sub-prefettizio. Spesso le città di livello sub-prefettizio sono amministrate direttamente dalla provincia di appartenenza.
Un caso estremo è rappresentato dal distretto di Pudong della municipalità di Shanghai. Sebbene il livello di appartenenza dovrebbe essere quello delle contee, il distretto di Pudong è dotato di poteri sub-provinciali.
La tabella sintetizza i livelli di amministrazione della Repubblica Popolare Cinese.
Nota: i dati sono aggiornati al 31 dicembre 2005.
Prima del dominio della dinastia Qin (秦朝) la Cina era controllata da una rete di monarchi, nobili e tribù. La rivalità tra questi gruppi culminò nel periodo dei regni combattenti (战国) durante il quale il regno di Qin prevalse divenendo la potenza dominante cinese.
La dinastia Qin stabilì il primo sistema cinese di suddivisione amministrativa per evitare che il Paese ricadesse nuovamente nel caos del periodo dei regni combattenti. Il sistema era basato su due livelli: i comandi jùn e le contee xiàn (il termine xiàn negli studi di sinologia è generalmente tradotto come "distretto" o "prefettura". Nell'articolo si usa il termine contemporaneo "contea"). La successiva dinastia Han (汉朝) aggiunse al sistema amministrativo il livello delle province.
La dinastia Sui (隋朝) e la dinastia Tang (唐朝) abolirono i comandi jùn e aggiunsero i "circuiti" al vertice del sistema. La dinastia mongola Yuan (元朝) introdusse il livello delle moderne province portando i livelli del sistema amministrativo a quattro. Il sistema rimase invariato sino alla dinastia Qing (清朝), l'ultima dinastia imperiale a governare la Cina.
La Repubblica di Cina ridusse i livelli amministrativi alle sole province e contee e cercò di estendere l'amministrazione politica oltre il livello delle contee creando i comuni.
Questo sistema venne ufficialmente adottato anche dalla Repubblica Popolare Cinese a partire dal 1949. Il governo di Pechino sperimentò fino al 1954 l'amministrazione di più province tramite appositi raggruppamenti amministrativi che oggi prevede ufficialmente tre livelli: province, contee e comuni. In realtà esistono anche i livelli delle prefetture e dei villaggi. Le ultime modifiche di rilievo al sistema di suddivisione amministrativa sono la creazione della municipalità di Chongqing e delle regioni amministrative speciali di Hong Kong e Macao.
Molti ritengono che nei prossimi anni potrebbero esserci riforme significative della suddivisione amministrativa della Repubblica Popolare Cinese. Si ipotizza che potrebbe essere eliminato il livello delle prefetture. Una prova di questa ipotesi è il sempre più frequente trasferimento di poteri dalle prefetture alle contee.
Suddivisione amministrativa del Guangdong
Suddivisione amministrativa dello Heilongjiang
Suddivisione amministrativa dello Shaanxi
Suddivisione amministrativa dello Shandong
Suddivisione amministrativa dello ZhejiangIn Cina una provincia (traduzione della parola 省S, shěngP) è formalmente una suddivisione di livello provinciale che indica un livello di articolazione amministrativa che consta di vari tipi di unità. Più precisamente, le province, le municipalità, le regioni autonome e le regioni amministrative speciali costituiscono i quattro tipi di suddivisioni amministrative di primo livello della Repubblica Popolare Cinese (RPC o semplicemente "Cina" per brevità). La RPC rivendica Taiwan (Repubblica di Cina) come una delle sue province di primo livello, anche se Taiwan è in effetti uno Stato indipendente che non ha mai riconosciuto tale rivendicazione. Una "provincia di primo livello" è definita come una provincia che fu amministrata dalla Repubblica di Cina tra il 1912 e il 1949, ma che non è oggi amministrata dalla Repubblica Popolare Cinese.
Quest'ultima amministra attualmente un totale di 33 divisioni provinciali (22 province, quattro municipalità, cinque regioni autonome e due regioni amministrative speciali). La RPC si dichiara inoltre come l'unica rappresentante legittima di tutta la Cina, ma non amministra Taiwan come 23ª provincia. A sua volta la Repubblica di Cina (RDC) amministra Taiwan, nonché alcune isole al largo incluse Kinmen e Matsu, che formano la provincia del Fujian di Taiwan, che era parte di una provincia del Fujian originalmente unificata, ma che dal 1949 si divise tra la RPC e la RDC dopo la Guerra civile cinese.
Nella Repubblica Popolare Cinese, ogni provincia (ad eccezione delle due regioni amministrative speciali) ha un comitato provinciale del Partito Comunista Cinese, guidato da un segretario, che è il responsabile della provincia stessa.
Provincia (省; shěng): un governo provinciale normale è guidato nominalmente da un comitato provinciale, capeggiato da un segretario. Il segretario del comitato è il primo responsabile della provincia, mentre il secondo è il governatore del governo provinciale.
Come già detto, la Repubblica Popolare Cinese reclama l'isola di Taiwan e le isolette circostanti, comprese le Penghu, come parte della "provincia di Taiwan". (Kinmen e le Isole Matsu sono reclamate dalla RPC come parte della sua provincia di Fujian, mentre Pratas e Itu Aba sono reclamate rispettivamente come parte delle province di Guangdong e di Hainan.) Il territorio è controllato dalla Repubblica di Cina (RdC, comunemente chiamata "Taiwan").
Regione amministrativa speciale (RAS) (特別行政區; tèbiéxíngzhèngqū): un soggetto subnazionale della Repubblica Popolare Cinese dotato di larga autonomia e capacità di autogoverno, posta direttamente sotto l'autorità del Governo centrale. Ogni RAS ha un direttore esecutivo di livello provinciale come capo della regione e del governo. Il governo della regione non è pienamente indipendente, in quanto la politica estera e la difesa militare restano responsabilità del governo centrale, secondo le leggi fondamentali.
Municipalità (直辖市; zhíxiáshì): una città di livello più elevato che è direttamente sotto il controllo del governo cinese (e infatti si parla di "municipalità controllata direttamente"), con uno status formalmente uguale a quello delle province. In pratica, però, la loro importanza politica è superiore a quella delle comuni province.
Regione autonoma (自治区; zìzhìqū): un soggetto secondario che ha sul suo territorio una popolazione particolarmente alta di un determinato gruppo etnico minoritario, al cui governo sono riconosciuti ampi margini di autonomia, sebbene per quanto riguarda i diritti legislativi questa autonomia sia più teorica che reale. Il governatore delle regioni autonome è di solito nominato dalla rispettiva minoranza etnica.
I sovrani della Cina istituirono per la prima volta le province - inizialmente in numero di 10 - durante la dinastia Yuan (1271-1368). Al tempo dell'istituzione della dinastia Qing nel 1644 c'erano 18 province, tutte nella Cina propria; anche se alcuni cartografi, come Martino Martini nel 1655, ne descrivono solamente 16. In ordine alfabetico, le diciotto province erano:
Ciascuna provincia aveva uno xunfu (巡撫; tradotto come "governatore"), un sovrintendente politico per conto dell'imperatore, e un tidu (提督; tradotto come "capitano generale"), un governatore militare. In aggiunta, c'era uno zongdu (總督), un ispettore militare generale o governatore generale, per ogni due-tre province.
Le regioni esterne della Cina (quelle al di là della Cina propria) non furono divise in province. I capi militari o i generali (將軍) sovrintendevano alla Manciuria (che era costituita dal Fengtian (ora Liaoning), dal Jilin e dallo Heilongjiang), allo Xinjiang e alla Mongolia, mentre i vice-dutong (副都統) e i capi civili guidavano le leghe (盟長), una suddivisione della Mongolia. Gli amban (驻藏大臣) controllavano l'amministrazione del Tibet.
Nel 1884 lo Xinjiang divenne una provincia; nel 1907 Fengtian, Jilin e Heilongjiang furono anch'esse fatte province. Taiwan divenne una provincia nel 1885, ma la Cina cedette Taiwan al Giappone nel 1895. Come risultato, c'erano 22 province in Cina (Cina esterna e Cina propria) vicino alla fine della dinastia Qin.
La Repubblica di Cina, fondata nel 1912, istituì altre 4 province nella Mongolia Interna e due province nel Tibet storico, portando il totale a 28. Ma la Cina perse quattro province con la fondazione dello stato fantoccio giapponese del Manciukuò in Manciuria. Dopo la sconfitta del Giappone nella Seconda guerra mondiale nel 1945, la Cina reincorporò la Manciuria come 10 province, e assunse il controllo di Taiwan come provincia. Come conseguenza, la Repubblica di Cina nel 1946 aveva 35 province. Sebbene la Repubblica di Cina controlli ora soltanto una provincia (Taiwan), e alcune isole di una seconda provincia (Fujian), essa continua formalmente a rivendicare tutte le 35 province.
La Repubblica Popolare Cinese abolì molte delle province negli anni 1950 e convertì molte di loro in regioni autonome. Hainan divenne una provincia separata nel 1988, portando il numero totale delle province sotto il controllo della RPC a 22.
Le province nell'area costiera meridionale della Cina - come lo Zhejiang, il Jiangsu, il Fujian e (principalmente) il Guangdong - tendono ad essere più industrializzate, mentre le regioni nell'entroterra sono meno sviluppate.La Cina si estende per circa 5250 km da est a ovest e per 5500 km da nord a sud. I suoi confini terrestri misurano circa 20000 km di lunghezza, e la sua linea costiera si estende per circa 14000 km. Il Paese confina con Mongolia a nord; Russia e Corea del Nord a nord-est; mar Giallo e mar Cinese Orientale a est; mar Cinese Meridionale a sud-est; Vietnam, Laos, Myanmar (Birmania), India, Bhutan e Nepal a sud; Pakistan a sud-ovest; e Afghanistan, Tagikistan, Kirghizistan e Kazakistan a ovest. Oltre a questi 14 Paesi con cui confina direttamente, la Cina fronteggia anche Corea del Sud e Giappone, al di là del mar Giallo, e le Filippine, poste al di là del mar Cinese Meridionale.
In linea di massima, possiamo affermare che il rilievo della Cina è elevato a ovest e basso a est; di conseguenza, la direzione del corso dei fiumi principali è generalmente verso est. La superficie può essere suddivisa in tre gradini, o livelli. Il primo livello è rappresentato dall'altopiano del Tibet, situato entro i confini sia della regione autonoma del Tibet che della provincia del Qinghai e che, con un'altitudine media ben oltre i 4000 m sul livello del mare, è la regione di altopiano più elevata del mondo. La parte occidentale di questa regione, il Qiangtang, ha un'altitudine media di 5000 m ed è conosciuta come il «tetto del mondo».
Il secondo gradino è situato a nord dei monti Kunlun e Qilian e (più a sud) a est dei monti Qionglai e Daliang. Qui le montagne scendono bruscamente fino ad altitudini comprese tra i 1800 e i 900 m, di modo che una serie di bacini si frappone agli altopiani. Questo gradino comprende l'altopiano della Mongolia, il bacino del Tarim, l'altopiano del Loess (il loess è una polvere grigio-giallastra depositata dal vento), il bacino del Sichuan, e l'altopiano Yunnan-Guizhou (Yungui).
Il terzo gradino si estende tra i monti Dalou, Taihang e Wu e il perimetro orientale dell'altopiano Yunnan-Guizhou e il mar Cinese. Quasi nella sua interezza quest'area è costituita da colline e pianure poste al di sotto dei 450 m.
La caratteristica più notevole del rilievo della Cina è la vasta estensione delle sue catene montuose; le montagne, infatti, hanno esercitato una grandissima influenza sullo sviluppo politico, economico e culturale del Paese. Approssimativamente, circa un terzo della superficie totale della Cina è costituito da montagne. La Cina ospita la montagna più alta del mondo e l'altopiano più elevato e più vasto del mondo, oltre a possedere estese pianure costiere. Le cinque principali forme del territorio - montagna, altopiano, collina, pianura e bacino - sono tutte ben rappresentate. Il complesso ambiente naturale della Cina e le sue ricche risorse naturali sono strettamente connesse alla varia natura del suo rilievo.
La topografia della Cina è caratterizzata da molti estremi. Il monte Everest (Qomolangma Feng), situato al confine tra Cina e Nepal, è la vetta più alta del mondo, con i suoi 8850 m di quota. Al contrario, la parte più bassa della depressione di Turfan nella regione autonoma uigura dello Xinjiang - il lago Ayding - è posta a 155 m sotto il livello del mare. Le coste della Cina contrastano nettamente tra sud e nord. A sud della baia di Hangzhou, la costa è rocciosa e frastagliata con molte insenature e isole al largo. A nord, tranne che lungo le penisole dello Shandong e del Liaodong, la costa è sabbiosa e piatta.
La Cina è soggetta ad una intensa attività sismica in gran parte del suo territorio. La causa principale di questa instabilità geologica va ricercata nel costante spostamento verso nord della placca tettonica indiana al di sotto dell'Asia meridionale, che ha sollevato le montagne torreggianti e gli elevati altopiani del sud-ovest della Cina. Attraverso le epoche storiche la Cina è stata colpita da centinaia di tremendi terremoti che hanno causato complessivamente milioni di vittime. Tanto per riferirsi al solo XX secolo, due di questi - nella parte orientale della provincia del Gansu (1920) e nella città di Tangshan, nella parte orientale della provincia dello Hebei (1976) - causarono ognuno circa 250.000 vittime, mentre un sisma che ha colpito la parte centro-orientale della provincia del Sichuan ha fatto decine di migliaia di vittime e ha devastato una vasta area.
Il rilievo fisico della Cina ha dettato lo sviluppo del Paese sotto molti aspetti. La civiltà dei cinesi han ebbe origine nella parte meridionale dell'altopiano del Loess, e da lì essa si estese poi sempre più finché non si trovò davanti una serie di barriere, sia morfologiche che climatiche. Il lungo corridoio protundente, noto comunemente come corridoio del Gansu, o di Hexi, illustra bene questo fatto. A sud del corridoio vi è l'altopiano del Tibet, troppo elevato e troppo freddo perché i cinesi potessero porvi i propri insediamenti. A nord del corridoio vi è il deserto del Gobi, che costituisce anch'esso una barriera. Di conseguenza, la civiltà cinese fu costretta a diffondersi lungo il corridoio, dove lo scioglimento delle nevi e dei ghiacciai dei monti Qilian forniva l'acqua necessaria per coltivare le oasi. Le estremità più occidentali del corridoio divennero il luogo di incontro tra gli antichi Oriente e Occidente.
Così, per un lungo periodo di tempo l'antico centro politico della Cina rimase il corso inferiore dello Huang He (Fiume Giallo). A causa delle barriere topografiche, tuttavia, per il governo centrale fu difficile ottenere il completo controllo sull'intero Paese, fatta eccezione per le epoche nelle quali era al potere una dinastia straordinariamente solida. In molti periodi il bacino del Sichuan - un'isolata regione della Cina sud-occidentale, grande circa il doppio della Scozia, ben protetta da alte montagne e autosufficiente dal punto di vista agricolo - divenne un regno indipendente. Una situazione analoga si creò spesso nel bacino del Tarim nel nord-ovest. Collegato al resto della Cina unicamente dal corridoio del Gansu, questo bacino è perfino più remoto di quello del Sichuan, e, quando il governo centrale non fu in grado di esercitare la sua influenza, si andò costituendo una serie di stati-oasi; solamente le tre dinastie più potenti - gli Han (206 a.C.-220 d.C.), i Tang (618-907 d.C.), e i Qing, o Manciù (1644-1911/12) - furono in grado di controllare la regione.
Tralasciando le tre zone altitudinali sopra menzionate, è possibile - sulla base di strutture geologiche, condizioni climatiche, e differenze nello sviluppo geomorfologico - suddividere la Cina in tre principali regioni topografiche: orientale, nord-occidentale e sud-occidentale. La zona orientale è stata plasmata dai fiumi, che hanno eroso il paesaggio in alcune parti e hanno depositato pianure alluvionali in altre; il suo clima è monsonico (caratterizzato da venti stagionali apportatori di pioggia). La regione nord-occidentale è arida ed erosa dai venti; costituisce un bacino idrografico endoreico. Il sud-ovest è una regione fredda, elevata e montuosa che comprende altopiani intermontani e laghi interni.
Le tre regioni principali possono a loro volta essere suddivise in divisioni geografiche di secondo ordine. La regione orientale ne contiene 10, quella sud-occidentale due, e quella nord-occidentale tre. Sotto verrà data una breve descrizione di ciascuna di esse.
La pianura della Cina del Nord-est (nota anche pianura della Manciuria o pianura Sung-liao) è situata nel Nord-est della Cina, la regione nota in passato come Manciuria. Confina a ovest e a nord con i monti Da Hinggan (Grande Khingan) e a est con i monti Xiao Hinggan (Piccolo Khingan). Pianura ondulata suddivisa in due parti, settentrionale e meridionale, da una bassa catena di colline alte 150–260 m, è attraversata nel suo settore settentrionale dal fiume Sungari e dai suoi affluenti e nel suo settore meridionale dal fiume Liao. Gran parte dell'area è costituita da una superficie di erosione, piuttosto che da una di deposizione, ma è coperta da un suolo profondo. La pianura occupa un'area di circa 350.000 km². I suoi terreni principali sono quelli di foresta-steppa, steppa, prato-steppa, e terreno coltivato; i suoi suoli sono ricchi e neri, ed essa è una rinomata regione agricola. Le valli dei fiumi sono larghe e pianeggianti con una serie di terrazze formate da depositi di limo. Durante la stagione delle piene i fiumi inondano vaste aree.
A sud-est della pianura del Nord-est vi è una serie di catene costituita dai monti Changbai, Zhangguangcai e Wanda, che in cinese sono noti collettivamente come Changbai Shan, o «Monti Sempre Bianchi»; interrotti da occasionali valli aperte, raggiungono per lo più quote comprese tra i 450 e i 900 m. In alcuni punti il panorama è caratterizzato da vette accidentate e rupi a precipizio. La vetta più alta è il cono vulcanico del monte Baitou (2744 m), con un bellissimo lago nel cratere e la sommità ammantata di neve. Essendo una delle maggiori aree forestali della Cina, nella regione vengono prodotte molte pellicce pregiate e famose erbe medicinali. La coltivazione è generalmente limitata ai fondovalle.
Di dimensioni paragonabili alla pianura del Nord-est, gran parte della pianura della Cina del Nord è situata ad altitudini inferiori ai 50 m, e il rilievo è monotonamente pianeggiante. È stata formata dagli enormi depositi sedimentari trasportati dallo Huang He e dal fiume Huai dall'altopiano del Loess; solamente i depositi quaternari (cioè quelli degli ultimi 2,6 milioni di anni) raggiungono uno spessore di 760–900 m. I canali dei fiumi, più alti del terreno circostante, formano spartiacque locali, e nelle aree che si estendono tra i vari canali vi sono depressioni in cui si trovano laghi e paludi. Nelle aree particolarmente basse e pianeggianti, lo strato di acque sotterranee fluttua spesso a 1,5–2 m, formando prati paludosi e, in alcuni luoghi, suoli estremamente salini. Area densamente popolata di antico insediamento, la pianura della Cina del Nord è la regione più intensamente coltivata dell'intera Cina.
Questo vasto altopiano di circa 400.000 km² forma una regione unica di colline ricoperte di loess e montagne desolate tra la pianura della Cina del Nord e i deserti dell'ovest. Il suo confine settentrionale è costituito dalla Grande Muraglia Cinese, mentre il limite meridionale corre lungo i monti Qin nella provincia dello Shaanxi. L'altitudine media della regione è di circa 1200 m, ma le catene individuali del substrato roccioso sono più elevate, raggiungendo i 2995 m nei monti Liupan. Gran parte dell'altopiano è ricoperta da uno strato di loess spesso dai 50 agli 80 m. Nello Shaanxi settentrionale e nel Gansu orientale, il loess può raggiungere spessori molto più grandi. Il loess è particolarmente suscettibile all'erosione da parte dell'acqua, e baratri e gole costellano l'altopiano. È stato stimato che le gole ricoprano approssimativamente metà dell'intera regione, con l'erosione che raggiunge profondità di 90–200 m.
Le colline dello Shandong sono costituite praticamente da argilliti cristalline estremamente antiche e graniti risalenti agli inizi dell'era precambriana (cioè più vecchi di circa 2,5 miliardi di anni) e da rocce sedimentarie un po' più giovani risalenti a circa 540-420 milioni di anni fa. Le faglie hanno giocato un ruolo importante nella creazione del rilievo attuale, e, di conseguenza, molte colline sono horst (blocchi di crosta terrestre sollevati lungo le faglie), mentre le valli sono state formate da graben (blocchi di crosta terrestre che sono stati spinti giù lungo le faglie). La pianura di Jiaolai divide la regione in due parti. La parte orientale è più bassa, situata a quote medie al di sotto dei 450 m, con solamente alcune vette e crinali che si innalzano fino a 760 e (raramente) 900 m; il punto più elevato, il monte Lao, culmina a 1132 m. La parte occidentale è leggermente più elevata, e si innalza fino ai 1524 m del monte Tai, una delle montagne più sacre della Cina. Le colline dello Shandong incontrano il mare lungo una linea costiera rocciosa e frastagliata.
I monti Qin (o Tsinling) nella provincia dello Shaanxi sono la più grande catena montuosa a est dell'altopiano del Tibet. La catena è costituita da una elevata e impervia barriera che si allunga dal Gansu allo Henan; i geografi sono soliti tracciare una linea tra la catena e il fiume Huai per dividere la Cina propria in due parti - Nord e Sud. L'altitudine delle montagne varia tra i 900 e i 3000 m. Il settore occidentale è più elevato, con il monte Taibai che culmina a 3767 m. I monti Qin consistono di una serie di creste parallele, tutte disposte con andamento più o meno ovest-est, separate da valli ramificate i cui canyon precipiti spesso si innalzano improvvisamente fino a 300 m al di sopra del fondovalle.
Questa è una delle regioni geografiche più attraenti della Cina. Il bacino del Sichuan è circondato da montagne, più alte a ovest e a nord. Protetto dai freddi venti settentrionali, durante l'inverno il bacino è molto più caldo delle pianure meridionali della Cina sud-orientale. Fatta eccezione per la pianura di Chengdu, la regione è collinare. Il rilievo della metà orientale del bacino è costituito da numerose pieghe, che formano una serie di creste e valli disposte generalmente secondo l'asse nord-est/sud-ovest. La mancanza di suolo arabile ha costretto gli agricoltori a coltivare le pendici delle colline, sulle quali hanno costruito una serie di terrazzamenti che ricoprono frequentemente i pendii da cima a fondo. I terrazzamenti hanno rallentato il processo di erosione e hanno reso possibile la coltivazione anche sui pendii più impervi - alcuni dei quali con pendenze di 45° o più.
La Cina sud-orientale è delimitata da una costa rocciosa sostenuta da pittoresche montagne. In generale, vi è una netta tendenza strutturale e topografica da nord-est a sud-ovest. Le vette più alte possono raggiungere quote comprese tra i 1500 e i 2000 m. I fiumi, brevi e a scorrimento veloce, hanno intagliato valli scoscese. Le principali aree di insediamento si trovano lungo la stretta striscia di pianura costiera dove viene prodotto il riso. Lungo la costa vi sono numerose isole, dove l'industria della pesca è ben sviluppata.
A est di Yichang, nella provincia dello Hubei, una serie di pianure di larghezza irregolare si trovano lungo il fiume Yangtze (Chang Jiang). Le pianure sono particolarmente ampie nell'area del delta e nei punti dove lo Yangtze riceve i suoi maggiori affluenti - comprese le vaste aree di bassopiano attorno ai laghi Dongting, Poyang, Tai e Hongze, tutti collegati idrologicamente allo Yangtze. La regione è costituita da una pianura alluvionale creatasi in seguito all'accumulo dei sedimenti depositati dai fiumi nel corso delle epoche. Vi sorgono anche poche colline isolate, ma in generale il terreno è pianeggiante e l'altitudine solo raramente supera i 50 m. Fiumi, canali e laghi formano una fitta rete di vie d'acqua. La superficie della pianura è stata convertita in un sistema di piatte terrazze, che scendono a gradini lungo le pendici delle valli.
I monti Nan (Nan Ling) sono costituiti da molte catene disposte in direzione nord-est/sud-ovest. Queste catene formano lo spartiacque tra lo Yangtze a nord e il Fiume delle Perle (Zhu) a sud. Le vette principali lungo lo spartiacque superano i 1500 m, e alcune oltrepassano i 1950 m. Ma una vasta parte del territorio a sud dei monti Nan è anche collinare; le superfici pianeggianti non superano il 10 per cento dell'area totale. Il delta del Fiume delle Perle è l'unica vasta pianura di questa regione, nonché la parte più ricca della Cina meridionale. La costa è accidentata e irregolare, e vi si trovano molti promontori e baie protette, comprese quelle di Hong Kong e Macao. Il fiume principale è il fiume Xi, che ha le proprie sorgenti sugli altopiani dello Yunnan orientale e del Guizhou meridionale.
Altopiano Yunnan-Guizhou comprende la parte settentrionale dello Yunnan e quella occidentale del Guizhou; i suoi confini sono estremamente irregolari. Il settore che ricade entro i confini dello Yunnan ha i tratti caratteristici di un altopiano e comprende molte più aree ricoperte da alture ondulate del Guizhou, ma entrambi i settori sono caratterizzati da vallate simili a canyon e da montagne precipiti. Le altitudini maggiori si riscontrano a ovest, dove sorge il monte Diancang (detto anche Cang Shan), culminante a 4122 m. Nelle valli dei fiumi maggiori, le altitudini scendono a circa 400–490 m. Differenze particolarmente nette nell'altitudine e una maggiore asprezza del rilievo si rinvengono nella parte occidentale della regione, nelle gole dei grandi fiumi. Nella parte orientale, i processi carsici (che hanno creato doline, gravine e torrenti sotterranei nel paesaggio calcareo) hanno avuto un grande sviluppo. Sparsi su tutto l'altopiano vi sono piccoli bacini lacustri, separati da montagne.
L'altopiano del Tibet, grande massiccio elevato, occupa circa un quarto della superficie totale del Paese. Una vasta parte dell'altopiano si trova a quote comprese tra i 4000 e i 5000 m. Le catene che cingono l'altopiano (i monti Kunlun e l'Himalaya) sono addirittura più elevate, e alcuni picchi individuali si innalzano a 7000–8000 m di quota e più. Generalmente, le pendici interne (vale a dire quelle rivolte verso il Tibet) di queste catene scendono dolcemente, mentre quelle esterne scendono a precipizio. Nelle periferie orientali e meridionali dell'altopiano si trovano le sorgenti di molti dei fiumi più grandi del mondo, quali lo Yangtze, lo Huang He, il Mekong, il Salween, l'Indo e il Brahmaputra. Solamente nelle basse vallate, prevalentemente lungo la valle del Brahmaputra, sorgono insediamenti umani di una certa entità.
Il bacino del Qaidam (Tsaidam), che occupa la porzione nord-occidentale dell'altopiano del Tibet, è la maggiore, nonché la più bassa, depressione dell'altopiano. La parte nord-occidentale del bacino, più larga, è situata ad altitudini comprese generalmente tra i 2700 e i 3000 m, e la parte sud-orientale, più stretta, è posta a quote leggermente inferiori. All'interno del bacino predominano deserti di ghiaia, sabbia e argilla, semideserti e distese di sale.
A nord dell'altopiano del Tibet e alla molto più bassa altitudine di circa 900 m si trova il bacino del Tarim. Esso è circondato da grandi catene montuose: il Tien Shan (Tian Shan; «Montagne Celesti») a nord, il Pamir a ovest, e i monti Kunlun a sud. Torrenti alimentati dai ghiacciai scendono da queste quote solamente per disperdersi nelle distese di sabbia e ghiaia del deserto del Takla Makan, che occupa il centro del bacino. Il Takla Makan è uno dei deserti più desolati del mondo; soltanto pochi dei fiumi più grandi - quali il Tarim e lo Hotan (Khotan) - attraversano il deserto, ma perfino la loro portata non è costante, e il loro intero letto appare pieno d'acqua solamente durante il periodo delle inondazioni. Il bacino occupa un'area di circa 557.000 km², e la sua altitudine varia tra i 750 e i 1400 m sul livello del mare. La sua superficie appare inclinata verso sud-est, dove è situato il Lop Nur (il fondo di un antico lago incrostato di sale).
A nord del bacino del Tarim vi è un'altra vasta depressione, il bacino della Zungaria (Junggar). È racchiuso dal Tien Shan a sud, mentre a nord-est è separato dalla Mongolia dai monti Altai. La superficie del bacino è pianeggiante, con una leggera pendenza verso sud-ovest. La porzione maggiore del territorio è situata ad altitudini comprese tra i 300 e i 450 m, e nella parte più bassa l'altitudine scende poco oltre i 200 m. In generale la parte principale del bacino è ricoperta da un vasto deserto con barcane (dune di sabbia mobili a forma di mezzaluna); solamente in certi punti vi sono dune coperte di vegetazione.
La parte cinese (orientale) del Tien Shan consiste in un complesso sistema di catene e depressioni suddivise in due gruppi principali di catene: la settentrionale e la meridionale. I gruppi sono separati da una striscia di depressioni intermontane a sua volta frammentata da catene interne. Nella zona interna la maggior parte delle catene è costituita da antiche rocce metamorfiche; depositi sedimentari e ignei del Paleozoico (circa 250-540 milioni di anni fa) formano le catene settentrionale e meridionale, mentre arenarie e conglomerati del Mesozoico (circa 65-250 milioni di anni fa) colmano le depressioni intermontane della zona interna e costituiscono le colline pedemontane. L'altitudine delle principali catene cinesi del Tien Shan è compresa tra i 4000 e i 4500 m, con alcuni picchi individuali che superano i 4900 m; le catene interne raggiungono i 4400 m. Nella parte occidentale, dove le precipitazioni sono più frequenti, si formano vasti ghiacciai, che raggiungono una lunghezza di oltre 32 km. Grandi fiumi ricchi di acqua, quali l'Ili (Yili) e i suoi affluenti, iniziano qui il proprio corso, e le steppe e i prati alpini che caratterizzano il paesaggio forniscono alcune delle migliori terre da pascolo della Cina.
In Cina, vi sono più di 50.000 fiumi con un proprio bacino idrografico superiore ai 100 km². Tra quelli che hanno acque in ogni periodo dell'anno, circa il 95% sfocia direttamente in mare (più dell'80% nell'oceano Pacifico, il 12% nell'oceano Indiano, e meno dell'1 per cento nel mar Glaciale Artico) e il 5% disperde le sue acque nell'entroterra.
I tre principali fiumi della Cina, ognuno dei quali scorre generalmente da ovest a est, sfociando nel mar Cinese, sono lo Huang He, lo Yangtze e lo Xi Jiang. Lo Huang He, che nasce dai monti Kunlun, è il più settentrionale dei tre; sfocia nel Bo Hai (golfo di Chihli), a nord della penisola dello Shandong. Lo Yangtze, il più lungo fiume del Paese, nasce sugli altopiani tibetani e scorre attraverso la Cina centrale, sfociando nel mar Cinese Orientale a nord di Shanghai. Il fiume Xi, il più meridionale dei tre, nasce sull'altopiano Yunnan-Guizhou e sfocia nel mar Cinese Meridionale attraverso il delta del Fiume delle Perle a Guangzhou (Canton).
La distribuzione delle acque superficiali in Cina è estremamente irregolare. Solamente una piccola parte del Paese ha quantità di acqua sufficienti per tutto l'anno. Gran parte del Paese riceve precipitazioni abbondanti, ma solo durante la stagione delle piogge, quando vi è acqua in eccedenza. Da sud-est a nord-ovest, le acque superficiali diminuiscono man mano che il rilievo si fa più montuoso. In una vasta area del nord-ovest l'acqua manca per tutto l'anno. La Cina settentrionale (a nord della linea monti Qin-fiume Huai), con il suo rilievo pianeggiante e una lunga tradizione agricola, possiede quasi i due-terzi delle terre coltivate della Cina; paradossalmente, a causa delle precipitazioni scarse e irregolari, il deflusso medio annuo del Nord è pari ad appena un sesto del totale di quello dell'intera Cina.
Le montagne del sud-est e la montuosa isola di Hainan ricevono le maggiori quantità di acqua piovana. Nel corso dell'anno vi cadono oltre 1500 mm di precipitazioni (in alcuni punti perfino oltre 2000 mm), dei quali quasi due terzi vanno a finire tra le acque superficiali e sviluppano così una fitta rete idrografica. L'entità delle precipitazioni è maggiore nel sud-est, superando i 1000 mm. Esse diminuiscono gradualmente verso ovest e nord, tanto che i deserti veri e propri del nord-ovest ricevono generalmente meno di 10 mm di pioggia. Il clima arido del nord-ovest si riflette nel paesaggio delle steppe asciutte, che è caratterizzato da un manto erboso più ricco nell'est, mentre nell'ovest esso muta gradualmente fino ad assumere l'aspetto di desolati deserti.
Lungo il corso inferiore dello Yangtze, nel delta del Fiume delle Perle e nella pianura di Chengdu è stata creata una fitta rete di vie d'acqua. Nella pianura della Cina del Nord e nella pianura del Nord-est la maggior parte dei fiumi ha una portata regolare, e gli affluenti sono pochi e non connessi tra di loro. Nelle aree idrografiche interne, a causa delle scarse precipitazioni, vi sono pochissimi fiumi. Vaste aree quali il bacino del Tarim e il Gansu nord-orientale spesso non ricevono una sola goccia di pioggia. In queste regioni i fiumi dipendono dalle acque di scioglimento delle nevi e dei ghiacciai; di conseguenza, essi sono per lo più piccoli e scorrono unicamente ai piedi di montagne o di colline pedemontane. Allontanandosi sempre più dalle montagne, la maggior parte di essi alla fine scompare nel deserto, mentre alcuni formano laghi interni. Poiché la parte settentrionale dell'altopiano del Tibet è costituita da un deserto freddo, il tasso di evaporazione è lento, quindi nell'area si è sviluppata una rete di fiumi più fitta; la maggior parte di essi, tuttavia, scorre in depressioni glaciali, formando numerosi laghi
La Cina, con le sue vaste e diversificate condizioni climatiche, possiede una vasta gamma di suoli. Infatti, tutti i tipi di suolo del continente eurasiatico, a eccezione dei suoli della tundra e dei suoli gley-podzolici altamente percolanti della taiga (foresta boreale) settentrionale, sono presenti in Cina. Conseguentemente alle differenze climatiche tra il Nord più arido e freddo e il Sud più umido e caldo, i suoli possono essere raggruppati in due suddivisioni. A grandi linee, si può affermare che i suoli a nord della linea monti Qin-fiume Huai sono pedocal (calcarei), neutri alle reazioni degli alcali; quelli a sud di questa linea sono pedalfer (suoli non calcarei percolanti), neutri agli acidi.
Fatta eccezione per i grandi altopiani e le alte montagne del sud-ovest, zone di suolo ben delineate si sono formate in Cina a seconda delle differenze del clima e della vegetazione, e della distanza dal mare. Le regioni costiere orientali e sud-orientali sono ricoperte da zone di foresta associate ad un clima umido e semiumido, mentre le regioni interne settentrionali e nord-orientali appartengono per lo più alla zona delle steppe, nonché a quella dei semideserti e dei deserti, associata ad un clima semiarido e arido. Tra queste due ampie zone di suolo si situa una zona di transizione - la zona di foresta-steppa, in cui suoli forestali si mescolano gradualmente a suoli di steppa.
Tra i pedocal del Nord e i pedalfer del Sud si trovano i suoli neutri. La pianura alluvionale dello Yangtze a valle delle Tre Gole (il punto dove il fiume si fa strada attraverso i monti Wu per raggiungere la pianura dello Hubei) è ricoperta da una spessa coltre di sedimenti non calcarei. Questi suoli, talvolta classificati come suoli risicoli (adatti allo sviluppo del riso), sono per la maggior parte estremamente fertili e di buona grana. Il suolo risicolo è un tipo unico di suolo coltivato, formatosi nel corso di un lungo periodo di tempo sotto le condizioni specifiche di una intensiva coltivazione del riso.
Lungo le coste della Cina settentrionale vi sono cinture di suolo salino e alcalino. Esse sono associate a zone in cui si riscontra scarso drenaggio e aridità, dove le precipitazioni non riescono né a dissolvere, né a trascinare via i sali in soluzione.
Le conseguenze negative che gli eventi naturali hanno apportato al suolo sono state sempre più intensificate da secoli di coltivazione intensa, che hanno portato a una quasi universale carenza di azoto e materiale organico. La scarsità di materiale organico è dovuta prevalentemente all'abitudine degli agricoltori di rimuovere steli e foglie delle piante coltivate per nutrire il bestiame o per utilizzarli come combustibile. I rifiuti animali e umani impiegati come fertilizzante contengono troppo poco materiale organico per compensare la perdita di sostanze nutritive nel suolo. Spesso i suoli sono carenti anche di fosforo e potassio, ma queste carenze non sono né così diffuse, né così gravi quanto quella di azoto.
Una volta, forse metà del territorio della Cina era ricoperta da foreste, ma attualmente meno di un decimo del Paese è forestato. Le vaste foreste della Cina centrale e meridionale vennero spazzate via per far spazio a terreni agricoli, portando all'inevitabile erosione dei suoli dei fianchi delle colline e della loro deposizione nelle vallate. Gli agricoltori hanno costruito serie di terrazzamenti, sorretti da mura, allo scopo di trattenere l'acqua per le risaie, controllando così efficacemente l'erosione. Ove sono state costruite terrazze elaborate, l'erosione del suolo è virtualmente assente, e i terrazzamenti a gradoni sono divenuti uno degli aspetti caratteristici del paesaggio rurale.
Anche il sovrapascolo e altre pratiche che distruggono il manto erboso hanno portato a una perdita di suolo. Quando la sua preziosa struttura granulare viene spezzata e la sua porosità va perduta, lo strato superficiale viene facilmente trasportato via dall'erosione durante la stagione delle piogge; il vento produce lo stesso effetto nelle regioni aride. L'altopiano del Loess, costantemente battuto da pioggia e vento, è particolarmente vulnerabile all'erosione del suolo, che ha creato un caratteristico paesaggio. Profonde guglie dai pendii impervi scolpiscono l'altopiano in un fantastico rilievo. Tra i danni apportati dalle pesanti precipitazioni estive non vi è solamente la perdita dello strato superficiale, ma anche le frequenti inondazioni provocate dai fiumi carichi di limo.
La vasta e topograficamente varia massa continentale della Cina è situata in Asia, il continente più grande del mondo, e fronteggia il Pacifico, l'oceano più grande del mondo, con una estesa fascia costiera. Il clima del Paese è quindi pesantemente influenzato dagli spostamenti stagionali di grandi masse d'aria tra il Pacifico e l'entroterra cinese. La massa d'aria continentale polare, originatasi a nord, in Siberia, domina gran parte della Cina durante l'inverno; allo stesso modo, la massa d'aria tropicale pacifica esercita la sua influenza durante l'estate. Le condizioni climatiche estremamente varie prevalenti durante l'estate e l'inverno sono una diretta conseguenza dell'interazione tra queste due masse d'aria, di natura completamente differente.
La massa d'aria siberiana, piuttosto stabile, è estremamente fredda e arida e spesso presenta una marcata inversione di temperatura. Dopo aver attraversato l'altopiano della Mongolia, la massa d'aria si allarga verso sud e inizia a invadere la Cina del Nord, dove viene sottoposta a una serie di rapidi cambiamenti; la sua temperatura sale leggermente, e la sua stabilità diminuisce. Durante il giorno l'aria può essere piuttosto calda, ma di notte o nelle zone all'ombra il freddo è spesso insopportabile. In generale, l'escursione termica diurna (tra il giorno e la notte) è di oltre 10 °C; in casi estremi può superare i 25 °C. Poiché la Cina del Nord è interessata da questa massa d'aria per la maggior parte del tempo, la regione è arida, con cielo sereno e abbondanza di Sole durante i mesi invernali.
I venti invernali prevalenti soffiano da novembre a marzo, ma mutano direzione man mano che si spostano verso sud. Nella Cina settentrionale e nord-orientale essi provengono da nord-ovest, nella Cina orientale da nord, e lungo le coste sud-orientali da nord-est. L'altezza della fascia dei venti invernali generalmente non supera i 4000 m. Procedendo verso sud, l'altezza diminuisce; a Nanchino essa è di circa 2000 m, e nella Cina del Sud è inferiore ai 1500 m. I monti Qin costituiscono un'efficace barriera all'avanzata dell'ondata del freddo verso sud, in particolare nella sezione occidentale, dove l'altitudine media delle montagne è generalmente compresa tra i 2000 e i 2700 m.
In Cina la massa d'aria tropicale pacifica è la principale fonte delle precipitazioni estive. Quando essa è dominante, può ricoprire l'intera metà orientale della Cina e penetrare in profondità fino ai confini dell'altopiano della Mongolia e all'estremità orientale dell'altopiano del Tibet. In estate la massa d'aria siberiana si ritira verso l'estremità occidentale della Mongolia, sebbene occasionalmente possa penetrare verso sud e talvolta raggiungere la valle del fiume Huai, che durante l'estate si trasforma in un campo di battaglia in cui si scontrano le masse d'aria pacifica e siberiana.
Il movimento delle due masse d'aria è di straordinaria importanza per il clima della Cina centrale e del Nord. In estate, quando la massa d'aria tropicale è predominante, il fronte meteorologico tra le due si sposta verso nord; di conseguenza, la Cina del Nord riceve precipitazioni più intense. Quando il monsone sud-orientale diminuisce di intensità, tuttavia, il fronte meteorologico si sposta verso sud, e la Cina centrale riceve più piogge, che possono causare inondazioni. L'attività della massa d'aria tropicale pacifica in inverno è limitata alle aree costiere sud-orientali; durante questa stagione, quindi, nelle regioni collinari a sud dei monti Nan pioviggina frequentemente, e sono comuni le nebbie mattutine.
Oltre a queste due masse d'aria, ve ne sono altre tre che influenzano il clima della Cina: la massa d'aria continentale equatoriale (un monsone di sud-ovest estremamente instabile), la massa d'aria marittima polare, e la massa d'aria marittima equatoriale. Inoltre, data la vastità e la complessa topografia della Cina, l'interazione tra le masse d'aria e il rilievo dà vita a una vasta gamma di condizioni climatiche.
Le temperature generalmente decrescono da sud a nord. Le temperature medie annuali superano i 20 °C nella valle del Fiume delle Perle. Scendono a 15-20 °C lungo il medio e basso corso dello Yangtze, a circa 10 °C nella Cina del Nord e nella parte meridionale dello Xinjiang, e a 5 °C nell'area meridionale del Nord-est, nella parte settentrionale dello Xinjiang, e in luoghi in prossimità della Grande Muraglia. Scendono al di sotto degli 0 °C (il punto di congelamento) nella parte settentrionale dello Heilongjiang. L'escursione termica annua tra l'estremo sud e l'estremo nord è di circa 48 °C. Tranne poche eccezioni, gennaio è il mese più freddo e luglio quello più caldo.
A sud della linea monti Qin-fiume Huai, le temperature medie di gennaio aumentano progressivamente, innalzandosi dal punto di congelamento a 22 °C sulla costa meridionale dell'isola di Hainan. La neve cade raramente, e i fiumi non gelano. A nord di questa linea, le temperature scendono dal punto di congelamento a -28 °C nella parte settentrionale dello Heilongjiang.
In aprile le temperature medie superano il punto di congelamento in ogni parte della Cina, fatta eccezione per l'estremità settentrionale dello Heilongjiang. Durante questo periodo le temperature medie nella pianura del Nord-est sono di 2-8 °C, e nella vasta pianura tra Pechino e Shanghai di 12-15 °C. A sud dei monti Nan le temperature medie sono considerevolmente più alte di 20 °C. Lungo le coste del Guangdong meridionale, i salici iniziano a fiorire alla fine di gennaio, ma a Pechino la fioritura dei salici sopraggiunge più tardi, ai primi di aprile.
In estate l'escursione termica tra Cina del Nord e Cina del Sud è piuttosto piccola. In luglio la differenza di temperature tra Guangzhou e Pechino è appena di circa 3 °C, e le isoterme di luglio corrono pressoché parallele alla linea costiera. In luglio l'isoterma dei 28 °C comprende un'area molto vasta. Le località più calde della Cina si trovano lungo le vallate dello Yangtze medio e inferiore. Le temperature medie di luglio a Nanchang e Changsha superano di molto i 29 °C, e in molte annate superano i 30 °C.
Nella Cina del Nord gli autunni sono generalmente più freddi delle primavere. Le temperature medie di ottobre a Pechino sono di circa 13 °C, e quelle di aprile di circa 14 °C. Nella Cina del Sud è vero il contrario. Le temperature medie di ottobre a Guangzhou sono di 24 °C, ma ad aprile sono di appena 21 °C circa.
Le regioni lungo il corso medio e inferiore dello Huang He sono quelle in cui si sono sviluppate per prime la civiltà e l'agricoltura cinesi. Nell'area le varie stagioni sono ben delineate, e la durata di ognuna di esse è uguale. In altre parti della Cina, tuttavia, la durata e le date iniziali e finali di ogni stagione variano tra le diverse regioni. L'estate è inesistente nello Heilongjiang settentrionale, mentre l'inverno è del tutto sconosciuto nel Guangdong meridionale. A Kunming, sull'altopiano dello Yunnan, il clima è mite durante tutto l'anno, ed estati e inverni sono molto brevi.
In generale, a sud della linea monti Qin-fiume Huai le temperature medie diurne scendono raramente al di sotto del punto di congelamento, tanto che l'agricoltura può essere praticata in ogni periodo dell'anno. Nella valle dello Yangtze ogni anno si hanno solitamente due raccolti, ma a nord della Grande Muraglia è possibile solamente un unico raccolto annuale.
Le precipitazioni in Cina generalmente seguono lo stesso andamento delle temperature, diminuendo dirigendosi da sud-est a nord-ovest. In certe località lungo la costa sud-orientale cadono ogni anno più di 2000 mm di pioggia. La valle dello Yangtze riceve circa 1000–1150 mm di pioggia. Più a nord, nella valle del fiume Huai, le precipitazioni annue scendono a circa 880 mm. Lungo il corso inferiore dello Huang He, cadono annualmente appena 500–650 mm di pioggia. La pianura del Nord-est generalmente riceve più precipitazioni di quella della Cina del Nord, e sui monti Changbai si registrano picchi di 1000 mm di pioggia o più.
Il monsone di sud-est perde gran parte della sua umidità quando raggiunge la parte settentrionale dell'altopiano del Loess, dove le precipitazioni annue si riducono a 300–500 mm. A nord-ovest di una linea immaginaria che corre lungo i monti Da Hinggan (Grande Khingan), Yin, Lang, Qilian e Altun, le precipitazioni annue sono inferiori ai 250 mm. Poiché queste regioni sono distanti dal mare, le alte montagne impediscono al monsone meridionale di raggiungerle, e nella zona si trovano solamente praterie. Nella Mongolia Interna occidentale, nel corridoio del Gansu e nel bacino del Tarim, le precipitazioni annue scendono a 100 mm o ancora meno. Queste sono aree di deserto vero e proprio, dove talvolta il terreno non riceve una sola goccia di umidità per diversi anni.
Il bacino della Zungaria e la valle del fiume Ili, nello Xinjiang settentrionale, sono aperti all'influenza dei venti occidentali, e qui le precipitazioni sono più intense. Le precipitazioni sull'altopiano del Tibet, seguendo l'andamento generale, diminuiscono da sud-est a nord-ovest. Nelle vallate della parte sud-orientale dell'altopiano cadono ogni anno più di 1000 mm di pioggia, e il suo margine orientale ne riceve 500 mm. Tuttavia, nel settore settentrionale dell'altopiano, nel bacino del Qaidam, racchiuso dai monti, cadono ogni anno appena 100–250 mm di pioggia.
L'alta variabilità delle precipitazioni è un'altra delle caratteristiche del clima della Cina. Solitamente, la variabilità sale man mano che scendono i valori annui delle precipitazioni, circostanza che è strettamente connessa all'elevata frequenza di siccità e inondazioni del Paese. Le piogge primaverili rivestono una grande importanza per gli agricoltori cinesi, ma la primavera è anche la stagione con la più alta variabilità. Nella Cina del Sud la variabilità supera il 40 per cento, lungo lo Yangtze è di circa il 45 per cento, e nella Cina del Nord è di oltre il 50 per cento. La variabilità su una vasta area della Cina del Nord supera il 70 per cento in alcuni luoghi; a est di Pechino, per esempio, la variabilità delle precipitazioni primaverili può superare addirittura l'80 per cento, valori riscontrabili anche nella parte centrale dell'altopiano Yunnan-Guizhou.
La pioggia cade per lo più nei mesi estivi, quando le piante hanno maggiore necessità di acqua. Questo è un importante vantaggio per gli agricoltori, ma le piogge estive sono solitamente troppo intense. In luglio, quando il fronte meteorologico si sposta verso nord, i cicloni (regioni in cui i venti circolano attorno a centri di bassa pressione atmosferica) sono molto più attivi nella Cina del Nord che in quella del Sud, e il Nord inizia a ricevere piogge più intense. Più della metà della pianura della Cina del Nord riceve ogni giorno 20 mm di pioggia, e in alcune località questo valore può salire a 25 mm o più. Durante questo periodo, le aree a sud dello Yangtze sono coperte dalla massa d'aria pacifica tropicale, quindi il tempo diviene relativamente stabile, la quantità delle precipitazioni diminuisce, e la loro intensità media diviene minore di quella di luglio. L'intensità delle piogge di agosto è in generale minore di quelle di luglio.
Nelle regioni costiere sud-orientali, attorno Fuzhou e Shantou, in un unico giorno possono cadere fino a quasi 300 mm di pioggia. Valori così estremi sono direttamente correlati all'elevata frequenza di tifoni (cicloni tropicali) che colpiscono questa parte della costa, generalmente durante il periodo che va da maggio a novembre; luglio, agosto e settembre sono i mesi in cui i tifoni sono maggiormente frequenti.
In maggio, i tifoni solitamente colpiscono la costa a sud di Shantou. Verso la fine di giugno iniziano a spostarsi verso nord, arrivando nella regione tra Shantou e Wenzhou, e dopo luglio invadono le aree a nord di Wenzhou. Agosto riscontra la più alta frequenza di tifoni: oltre un terzo dei tifoni che colpiscono la Cina arrivano in questo mese. Dopo settembre la frequenza dei tifoni diminuisce, e il fronte meteorologico si sposta nuovamente verso sud. In ottobre, i tifoni generalmente ripiegano a sud di Wenzhou; gli ultimi tifoni, che arrivano in novembre e dicembre, colpiscono le zone a sud di Shantou.
La grande diversità topografica e climatica della Cina ha prodotto tutta un'intera gamma di tipi naturali di vegetazione. Il Paese ospita in tutto circa 30.000 specie di spermatofite, appartenenti a circa 2700 generi; oltre 200 di questi generi sono endemici della Cina. Vi sono circa 2500 specie di piante arboree, tra cui rappresentanti di circa il 95 per cento dei tipi noti di latifoglie. Molti di questi alberi rivestono una grande importanza economica, quali l'albero del tung, l'albero della canfora, l'albero della lacca (Rhus verniciflua), l'anice stellato (da cui si ricava un olio usato come additivo aromatizzante) e il ligustro lucido (Ligustrum lucidum).
A contribuire alla varietà e alla mescolanza di piante tropicali e temperate in Cina vi sono fattori quali la mancanza di barriere topografiche insormontabili, come ampi tratti di deserto, tra le zone tropicali, temperate e subalpine; un sistema di venti alterno tra inverno ed estate; e il frequente manifestarsi di cicloni. Se, ad esempio, si paragona la vegetazione della provincia dello Heilongjiang nel Nord con quella della provincia del Guangdong nel Sud, è molto difficile trovare una singola specie di pianta comune ad entrambe le aree, fatta eccezione per alcune piante erbacee. Nella zona della taiga (foresta boreale) lungo il confine settentrionale della Cina o sulle alte montagne, d'altro canto, vi sono molte specie di piante rinvenibili anche nelle regioni situate entro i confini del Circolo Polare Artico, mentre nelle aree tropicali cinesi vi sono specie che crescono anche a sud dell'Equatore. Tuttavia, dal punto di vista ecologico, le foreste tropicali della Cina del Sud generalmente non si differenziano molto da quelle dell'Indonesia e di altri Paesi del Sud-est asiatico, e la vegetazione che si sviluppa nei deserti e nelle steppe della Cina nord-occidentale è strettamente simile a quella presente in Mongolia o nel Kazakistan. Inoltre, la taiga cinese che si sviluppa lungo la frontiera con la Russia è essenzialmente identica a quella della Siberia.
Un viaggiatore in Cina può incontrare praticamente tutti i tipi di vegetazione naturale propri dell'emisfero boreale, fatta eccezione per le specie tipiche della tundra polare. Vi sono paludi di mangrovie lungo le coste del mar Cinese Meridionale; foreste pluviali sull'isola di Hainan e nello Yunnan meridionale; e altrove deserti, steppe, prati e savane, nonché regioni nelle quali prevalgono conifere e latifoglie sempreverdi e decidue, sia tropicali che temperate.
La Cina può essere suddivisa - all'incirca lungo una diagonale che va da sud-ovest a nord-est - in due zone di vegetazione completamente differenti: il nord-ovest arido e il sud-est umido. L'area tropicale, equivalente al sud-est umido, è geograficamente maggiormente correlata con l'Asia sud-orientale. Nel nord-ovest, dove prevalgono condizioni desertiche, vi sono vaste aree di rada vegetazione resistente alla siccità; entro queste aree, nelle zone pianeggianti e nelle depressioni, sorgono chiazze di piante tolleranti al sale, in particolare nelle regioni della Zungaria, del Qaidam e del Gobi. Il margine meridionale del Gobi è cinto da una larga fascia di praterie.
La profusione di tipi di vegetazione e la varietà del rilievo hanno consentito lo sviluppo di una grande varietà di vita animale e hanno permesso la sopravvivenza ad animali altrimenti estinti altrove. Particolarmente rilevanti tra questi sopravvissuti sono il grande pesce spatola dello Yangtze, la specie di piccolo alligatore propria della Cina orientale e centrale, e la salamandra gigante (imparentata con la salamandra gigante del Giappone e la salamandra alligatore americana) della Cina occidentale. La diversità di vita animale è forse maggiore sulle catene e nelle vallate del Tibet e del Sichuan; quest'ultima provincia in particolare è famosa per essere la dimora del panda gigante. Il takin (una specie di antilope caprina), numerose specie di fagiani, e un'intera varietà di garruli sghignazzanti sono presenti su tutte le catene montuose cinesi. La Cina sembra essere uno dei principali centri di dispersione della famiglia delle carpe, nonché dei pesci gatto del Vecchio Mondo.
Le affinità regionali della fauna cinese sono complesse. Quella del Nord-est presenta somiglianze con la fauna delle foreste siberiane. Animali tipici dell'Asia centrale abitano le steppe più ospitali della Cina settentrionale. La fauna che popola le grandi catene montuose è di tipo paleartico (appartenente cioè alla regione biogeografica che comprende l'Europa, l'Asia a nord dell'Himalaya, l'Arabia settentrionale e l'Africa a nord del Sahara), ma con specie o generi distintamente cinesi. Verso sud-est le pianure e le montagne permettono parimenti accesso diretto alla regione orientale. Questa parte della Cina presenta una completa transizione dalla fauna paleartica della zona temperata alla ricchezza delle forme tropicali caratteristiche dell'Asia sud-orientale. Specie tropicali di rettili, anfibi, uccelli e mammiferi predominano nelle province cinesi più meridionali.Cina continentale (中国大陆S, Zhōnggúo DàlùP) è un termine politico-geografico, utilizzato per indicare in maniera politicamente neutrale i territori sotto il diretto controllo della Repubblica Popolare Cinese, a esclusione di Taiwan, Hong Kong e Macao.
Il termine nacque dopo il 1949, al termine della guerra civile cinese che si era conclusa con la fuga del governo della Repubblica di Cina sull'isola di Formosa e la fondazione, da parte del Partito Comunista Cinese, della Repubblica Popolare Cinese. Entrambi i due governi rivendicavano la sovranità su tutto il territorio della Cina e insieme a essi lo status di unico rappresentante politico legittimo del Paese in ambito internazionale.
Fu in questo contesto che venne coniata l'espressione "Cina continentale" (in inglese Mainland China) per indicare tutti i territori sotto il diretto controllo del Partito Comunista Cinese nel 1949. A quell'epoca Hong Kong e Macao erano ancora dei territori coloniali amministrati rispettivamente da inglesi e portoghesi e Taiwan (ex colonia giapponese) era sotto il controllo del transfugo governo della Repubblica di Cina. Per questo motivo l'espressione Cina continentale non comprende questi territori.
Anche se i territori di Hong Kong e Macao rientrarono sotto la sovranità cinese, rispettivamente dal 1997 e dal 1999, ciò non coincise con il loro entrare a far parte dell'accezione di "Cina continentale". Oltre al fatto che l'uso del termine si è sedimentato per motivi storici, bisogna anche tener in considerazione il fatto che alle due ex colonie è stato concesso di mantenere i preesistenti sistemi di organizzazione della sfera economica, legale e politica, secondo il principio politico amministrativo noto come "una Cina, due sistemi": le due regioni speciali conservano pertanto un carattere distinto dalle rimanenti province della Repubblica Popolare, riflesso in un forte senso identitario che si riscontra nei cittadini loro abitanti.
Molto diffuso nei Paesi anglofoni, il suo uso è molto meno frequente nella lingua italiana.
Verso la fine del diciannovesimo secolo, diversi territori passarono dall'amministrazione diretta della dinastia Qing al controllo di Stati stranieri. In taluni casi ciò avvenne in seguito alla firma di accordi di concessione con cui lo stato cinese cedeva in leasing allo stato straniero l'amministrazione di un dato territorio per un periodo di tempo concordato (era il caso di Hong Kong e Macao).
In altri casi si trattò di cessione totale dei diritti sui territori in precedenza amministrati, come nel caso dell'isola di Taiwan che venne ceduta al Giappone alla fine della prima guerra sino-giapponese.
In quegli anni lo stato cinese perse il controllo anche su altri territori quali Kinmen, le Matsu, le Penghu e la Mongolia.
Nel corso del ventesimo secolo diversi di questi territori ritornarono formalmente sotto il controllo del governo della Cina continentale: Hong Kong nel 1997, Macao nel 1999.
Nel caso di Taiwan, il Giappone ne perse il controllo nel 1945, anno in cui il controllo sull'isola ritornò alla Cina Continentale, allora governata dal governo nazionalista. In seguito alle vicende della guerra civile cinese che si concluse con la vittoria delle forze comuniste e l'instaurazione della Repubblica Popolare Cinese, nel 1949 il governo della Repubblica di Cina si rifugiò a Taipei, da dove mantenne il diretto controllo sulle isole di Taiwan, Kinmen, Matsu e Penghu.Dalla Cina con furore (精武门, Jīng Wǔ Mén) è un film del 1972 con Bruce Lee diretto da Lo Wei.
Il film, il cui titolo originale significa "la scuola Jing Wu", riscosse un enorme successo sin dalla sua uscita ad Hong Kong. La figura di Chen Jeh che, moderno eroe cavalleresco, combatte stoicamente contro l'invasore straniero (sia giapponese che occidentale) trovò l'approvazione del pubblico cinese, che nel personaggio ritrovò l'orgoglio nazionale e vide finalmente riconosciute le pene subìte per mano straniera.
Il riferimento ad un fatto reale come la morte misteriosa del famoso maestro Huo Yuanjia non ha la forza dell'altro fatto reale: il cartello discriminante che vieta l'accesso "ai cani ed ai cinesi" in un giardino pubblico. Il film fu scritto da Ni Kuang, il più prolifico ed abile sceneggiatore del filone, anche se nei titoli fu accreditato al solo regista.
Seguendo l'onda del successo altri film vollero seguirne le orme, come Bruce Lee: l'ira del drago colpisce anche l'Occidente (Bruce Lee's Greatest Revenge, 1978), che denunciava ancora le violenze dell'oppressione giapponese, ma si trattò per lo più di mediocri operazioni d'imitazione.
Nella Shanghai del 1910 muore misteriosamente il maestro di arti marziali Huo Yuanjia, fondatore della scuola Jingwu Tiyu Hui di kung fu. Il suo allievo migliore, Chen, è sconvolto dall'avvenimento e sospetta che la morte del maestro sia stata opera degli invasori giapponesi tramite biscotti avvelenati. I suoi sospetti aumentano quando i rappresentanti di una scuola giapponese di judo e jujitsu (nella scena del primo combattimento di Lee contro i giapponesi è ben evidente una foto di Jigoro Kano e la scritta in giapponese "Kitô-Ryu", antica scuola di jujitsu da cui nacque il moderno judo) si presentano al funerale di Huo Yuanjia, portando un cartello infamante dedicato alla scuola Jing Wu: "Marionette dell'Asia". Il fatto increscioso scatenerà la rabbia di Chen, che farà di tutto per vendicare il proprio maestro. Dopo aver sconfitto l'intera scuola giapponese, Chen trova la conferma dei suoi sospetti, scoprendo che il cuoco della sua scuola e il suo aiutante sono in combutta con i giapponesi.
Dopo aver ucciso loro e in seguito Wu, un cinese rinnegato che lavora come interprete alla scuola giapponese ed è stato l'organizzatore materiale del complotto, Chen si recherà alla scuola di jujitsu e lì ucciderà Suzuki, maestro degli avversari, il suo vice e un campione di lotta russo, suo ospite. Tornato alla sua scuola scoprirà che questa è stata vittima di una rappresaglia e i suoi compagni sono stati quasi tutti uccisi, tranne un gruppetto che era uscito per cercare proprio Chen. A quel punto arriverà la polizia con l'intenzione di arrestare tutti i superstiti. Chen allora, per salvare i compagni, si consegnerà alla polizia, dietro la promessa che in cambio i giapponesi lasceranno in pace la scuola di Yuanjia.
Infine il protagonista, incitato da una folla di cinesi, con un calcio volante attacca dei poliziotti armati di fucili, giunti per arrestarlo. L'immagine si blocca sul suo calcio volante, mentre in sottofondo si sentono i colpi dei fucili.
Il film, la cui produzione iniziò il 17 ottobre 1971, uscì il 22 marzo 1972 ad Hong Kong, dove registrò oltre 4 milioni di dollari locali, sancendo un record storico che si ripeterà in tutta l'Asia; arrivò il 1 marzo 1973 a Roma, in Italia, dove incassò oltre 440 milioni di lire nelle sole prime visioni. Un buon incasso, anche se nettamente inferiore al quasi coevo Cinque dita di violenza (il quale sfiorò il miliardo nelle sale italiane, ma che curiosamente non entrò nemmeno in top ten ad Hong Kong). Negli anni però il film con Lee tornò nei cinema italiani più volte fino al 1981, prima di essere venduto alla televisione. È il primo film di Kung-Fu con Bruce Lee protagonista uscito in Occidente, ma in realtà il secondo che questi girò a Hong Kong, dove lo precedette Il furore della Cina colpisce ancora nel 1971, che invece uscì in Italia come se fosse un sequel.
Stessa sorte distributiva ebbe in USA, dove uscì come The Chinese Connection, sulla scia del più noto The French Connection di William Friedkin. In realtà, si trattò di un errore della distribuzione americana, la National General, poiché Chinese Connection era il titolo previsto per il suddetto Il furore della Cina colpisce ancora, giacché trattava di traffico di droga come il film di Friedkin, mentre Dalla Cina con furore avrebbe dovuto intitolarsi Fists of Fury, con una "s" finale in più rispetto al titolo inglese di Hong Kong. I titoli USA furono così invertiti, come pure la loro uscita. Entrambi segnarono grandi incassi, soprattutto nelle città con un'elevata percentuale di Cinesi e Afroamericani. In Francia uscì come La Fureur de vaincre ed ebbe un impatto sensazionale che si ripeté in ogni paese del mondo ove poté uscire.
Ristampato più volte in videocassetta per il mercato home video, il film vede la prima apparizione in Italia nel formato DVD nel 2000, in un prodotto di bassa fattura. Nel 2003, invece, in occasione del trentennale della morte di Bruce Lee, il film è stato rimasterizzato, restaurato e presentato in un'edizione di alta qualità.
Il titolo italiano fu scelto dalla Titanus di Goffredo Lombardo, la società che lo distribuì, probabilmente ispirandosi al più vecchio Agente 077 dall'Oriente con furore, uno spy-movie italiano del 1965 a sua volta palesemente ispirato al James Bond di Dalla Russia con amore.
Essendo presto diventato fenomeno di culto, il film vide nascere diversi sequel apocrifi e non che poco hanno a che vedere con la sua qualità, risolvendosi spesse volte in operazioni commerciali limitate nel tempo e nelle idee. Il fenomeno, dopo la morte dello stesso Lee, prese il nome di "Bruceploitation".
Uscirono così Il ritorno di Palma d'Acciaio alias Fist of Fury II (She nu yu chao, 1978) interpretato da Ho Chung Tao (col nome d'arte di Bruce Li), il più credibile dei vari "sosia" di Bruce Lee. Lo stesso Bruce Li interpretò anche Fist of Fury III (1980). Curiosamente i film con costui, per quanto apocrifi e modesti, risultano comunque più riusciti del sequel ufficiale New Fist of Fury (Xin ching-wu men, 1976), diretto dallo stesso Lo Wei, regista del primo, ed interpretato dall'allora sconosciuto Jackie Chan (con lo pseudonimo di Sing Lung) con parte del cast originale.
Fra i sequel è da segnalare Fist of Fury: the Sequel (2001), diretto ed interpretato da un nome di spicco del cinema di arti marziali: Donnie Yen. Lo stesso attore veste i panni di Chen Zhen nel remake Fist of Fury del 1995, diretto da Lung Shiu-Kee per la televisione.
Altro remake degno di nota è Fist of Legend (Jing wu ying xiong, 1994), diretto da Gordon Chan ed interpretato da un altro nome illustre: Jet Li. Tecnicamente ricco ma tematicamente assai più modesto, questo remake ebbe tuttavia un successo limitato all'Asia e scarsa distribuzione nel mondo, fallendo il tentativo di fare di Jet Li ciò che l'originale aveva fatto con Bruce Lee (e ciò che Lee aveva fatto dell'originale), principalmente per l'assenza di un ruolo carismatico da protagonista, oltre che per un diverso finale demitizzante e sottotono. Il film ha la sua forza unicamente nella regia di Gordon Chan, nelle coreografie curate da Yuen Wo Ping e nell'apparizione del veterano Yasuaki Kurata, star dei kung-fu anni '70.
Nel 1991 il famoso comico cinese Stephen Chow, membro ufficiale del Bruce Lee Fan Club, interpretò alcune scene parodia del Bruce Lee di Dalla Cina con furore nel film Fist of Fury 1991 (新精武門1991 o Xin jing wu men 1991) di Joh Chung-Sing. In un altro suo film del 1999, The King of Comedy (喜劇之王 o Choi kek ji wong), lo stesso Chow interpreta la parodia della famosa scena del dojo, in cui Chen si vendica dei giapponesi. Ma, a parte i succitati film, non si contano le imitazioni, citazioni e parodie che Dalla Cina con furore ha generato nei decenni, soprattutto ad Hong Kong e Taiwan. Infatti, nella Repubblica Popolare Cinese il film fu distribuito solamente nei primi anni '80, quando la censura si ammorbidì ed iniziarono a circolare anche le pellicole di arti marziali di Hong Kong, che il governo di Pechino aveva dichiarato "decadenti e borghesi" fino a pochi anni prima. Paradossalmente, gli spettatori cinesi furono quindi tra gli ultimi a conoscere il più popolare personaggio cinematografico cinese di sempre.
Dalla Cina con furore gettò le basi strutturali per i successivi film di arti marziali dell'intergenere "rival schools". In esso si ritrova il combattimento a mani nude, rilanciato nel cinema di Hong Kong nel 1970 dal film di e con Wang Yu, The Chinese Boxer (che arriverà in Italia dopo "Dalla Cina con furore", col titolo La morte nella mano), e sancito in The Big Boss, in Italia Il furore della Cina colpisce ancora, così come si trova un'invadente fisicità corporale del protagonista. L'unico predecessore illustre che anticipò il filone in occidente fu Cinque dita di violenza, uscito poche settimane prima, nei primi mesi del 1973.
L'innovazione di Bruce Lee fu quella di dare un forte spessore carismatico ai suoi personaggi. Il suo Chen Jeh non è un semplice protagonista di una storia come tante, ma è l'Eroe, il "buono" a cui tutti devono guardare per capire le sue scelte. Su un piano puramente filosofico ed etico, il suo Chen è la negazione delle virtù di un vero marzialista, che sono tolleranza, compassione, umiltà: infatti Chen entra in azione di impulso, essendo incapace di elaborare il lutto per la morte del suo maestro, subito dopo i titoli di testa, scatenando una escalation di reciproci oltraggi che rischia di sfociare in una guerra. Questo tipo di personaggio aprirà la strada ad una nuova generazione di attori carismatici, come Fu Sheng, la cui fama resta soprattutto asiatica, od i più famosi (in Occidente) Jackie Chan, Donnie Yen e Jet Li, tutti coinvolti in remake e sequel di Dalla Cina con furore che non ebbero però il successo dell'originale.
Da notare poi il fatto che nel film viene mostrato per la prima volta sul grande schermo l'uso di un nunchaku, strumento agricolo conosciuto nella Cina medievale col nome di shuāng jié gùn, usato per battere il grano, formato da due bastoni corti uniti da una catena, che Lee aveva già usato in un episodio del serial TV The Green Hornet, negli anni '60.
La coreografia dei combattimenti venne affidata, oltre che a Bruce Lee stesso in tutte le scene che lo coinvolgono, anche ad Han Ying-chieh, attivissimo maestro d'armi che diresse tutte le scene d'azione in cui Lee non compare e che aveva già curato Il furore della Cina colpisce ancora; Han si ritaglia anche un piccolo ruolo come assistente del cuoco della scuola.
Il nome del protagonista ricorda molto quello di uno degli allievi reali di Huo Yuanjia, cioè Chen Gongzhe (陳公哲), oltre che praticante, storico delle arti marziali cinesi, fermamente convinto della teoria dell'avvelenamento del proprio maestro.Chiang Kai-shek o Jiang Jieshi (蔣介石T, Jiǎng JièshíP) (Xikou, 31 ottobre 1887 – Taipei, 5 aprile 1975) è stato un generale e politico cinese.
Nel 1925, dopo la morte di Sun Yat-sen, assunse la guida del Kuomintang (KMT, 國民黨). Comandò la spedizione del Nord per riunificare la Cina contro i signori della guerra del governo Beiyang e nel 1928 emerse vincitore come leader del governo nazionalista della Repubblica di Cina. Chiang guidò la Cina durante la seconda guerra sino-giapponese, nella quale la sua influenza all'interno della Cina si indebolì, ma la sua rilevanza internazionale crebbe, divenendo uno dei quattro grandi capi alleati.
Durante la guerra civile cinese (1927-1949, interrotta durante il Secondo Fronte Unito) Chiang Kai-Shek guidò la fazione nazionalista in lotta con quella comunista. Sconfitto, si ritirò con le sue truppe superstiti sull'isola di Formosa (Taiwan), dove diede vita alla Repubblica di Cina a Taiwan o "Cina nazionale". A Taiwan divenne presidente della Repubblica di Cina per il resto della sua vita.
Instaurò un regime autoritario sia sulla Cina continentale, sia quando governò solo sull'isola di Taiwan. Quest'ultima venne sottoposta alla legge marziale dal 1949 al 1987, all'epoca il più lungo periodo di legge marziale mai imposto nella storia (superato successivamente solo dalla Siria).
Chiang Kai-shek nacque nella città di Xikou (溪口鎮), situata all'interno della contea di Fenghua (奉化縣), oggi città di Fenghua (奉化市), dipendente dalla prefettura di Ningbo (寧波府), oggi città prefettizia di Ningbo (宁波市), nella provincia di Zhejiang. Xikou si trova circa 33 km a sud-est di Ningbo. Era figlio di Jiang Zhaocong (蔣肇聰) e Wang Caiyu (王采玉), una famiglia moderatamente prospera di mercanti di sale. Con un matrimonio combinato sposò la compaesana Mao Fumei (毛福梅, 1882-1939), dalla quale ebbe un figlio, Jingguo, e una figlia, Jianhua (建華).
Chiang crebbe in un'epoca in cui le sconfitte contro gli stranieri avevano lasciato la Cina destabilizzata e indebitata, pertanto decise di entrare nell'esercito per contribuire al salvataggio della patria. La sua formazione militare iniziò nel 1906 presso l'accademia militare di Paoting, che però abbandonò nel 1907 per l'accademia militare di Stato giapponese; servì nell'esercito imperiale giapponese dal 1909 al 1911 e lì venne influenzato dai suoi connazionali, che lo convinsero ad appoggiare il movimento rivoluzionario per rovesciare la dinastia Qing e instaurare una repubblica cinese. Nel 1908 Chiang entrò nel Tongmenghui.
Con lo scoppio della rivolta di Wuchang nel 1911, Chiang fece ritorno in Cina per combattere nella rivoluzione. Servì nelle forze rivoluzionarie, guidando un reggimento a Shanghai, sotto la direzione del suo amico e mentore Chen Qimei. La rivoluzione ebbe infine successo e Chiang divenne un membro fondatore del Kuomintang.
Dopo la presa del governo repubblicano da parte di Yuan Shikai, Chiang divenne il braccio destro di Sun Yat-sen e divise il suo tempo tra l'esilio in Giappone e il rifugio nelle aree di concessione straniera di Shanghai. Qui, Chiang coltivò anche dei legami con il sottobosco criminale dominato dalla famosa "banda verde" e successivamente servì come ufficiale nell'esercito di Chen Jiongming, signore della guerra di Canton. Nel 1923 Sun Yat-sen spostò la sua base di operazioni a Canton e, con l'aiuto del Comintern, intraprese una riforma del Kuomintang, stabilendo un governo rivoluzionario. Nello stesso anno, Sun inviò Chiang Kai-shek a passare tre mesi a Mosca per studiare il sistema politico e militare sovietico. Chiang ritornò a Canton e nel 1924 venne nominato comandante dell'accademia militare di Whampoa. I primi anni a Whampoa gli permisero di addestrare un gruppo di giovani ufficiali a lui fedeli e nel 1925 il proto-esercito di Chiang mise a segno una serie di vittorie contro i rivali locali nella provincia del Guangdong.
Con la morte di Sun Yat-sen nel 1925, all'interno del Kuomintang venne a crearsi un vuoto di potere. Anche se Chiang occupava una posizione piuttosto bassa nella gerarchia civile, attraverso abili manovre politiche fu in grado di emergere. Nel 1925 divenne comandante in capo dell'esercito rivoluzionario nazionale e nel luglio 1926 lanciò la spedizione del Nord, una campagna militare di successo che sconfisse i signori della guerra che controllavano la Cina settentrionale, unificando la nazione sotto il Kuomintang.
Nel gennaio 1927, alleata ai comunisti cinesi e all'agente sovietico Michail Borodin, la sinistra del Kuomintang spostò il governo civile da Canton a Wuhan nella Cina centrale. Dopo aver conquistato Shanghai e Nanchino in marzo, Chiang decise di rompere con la sinistra. Il 12 aprile 1927 Chiang diede il via ad un improvviso e brutale attacco contro migliaia di sospetti comunisti nella regione da lui controllata. Stabilì quindi il suo governo del Kuomintang a Nanchino, appoggiato dai suoi alleati conservatori. I comunisti e altri membri della sinistra vennero epurati dal Kuomintang e i consiglieri sovietici vennero espulsi. Pechino, la capitale dei signori della guerra, venne presa nel giugno 1928.
Il 1º dicembre 1927, Chiang sposò in Giappone Song Meiling, la sorella minore di Song Qingling (vedova di Sun Yat-sen, alla quale era stato proposto in precedenza ma venne prontamente rifiutato). Per compiacere i genitori di Song, Chiang divorziò dalla prima moglie e abbandonò tutte le sue concubine e disse che in seguito si sarebbe convertito al cristianesimo. Fu battezzato nel 1929.
Chiang Kai-Shek ottenne il controllo nominale della Cina, ma il suo partito era considerato "troppo debole per fare da guida e troppo forte da rovesciare". Nel 1928, Chiang venne nominato "generalissimo" di tutte le forze cinesi e presidente del governo nazionale, un incarico che resse fino al 1932 e, successivamente, dal 1943 fino al 1948.
Il decennio 1928-1937 fu un periodo di consolidamento del governo di Chiang. Alcuni degli aspetti più estremi delle concessioni e dei privilegi stranieri in Cina vennero moderati attraverso una decisa azione diplomatica. Il governo agì energicamente per modernizzare il sistema giuridico e penale, stabilizzare i prezzi, ammortizzare il debito, riformare il sistema bancario e valutario, costruire ferrovie e strade, migliorare l'assistenza sanitaria pubblica, legiferare contro il traffico di narcotici e aumentare la produzione agricola ed industriale. Significativi progressi vennero compiuti anche nell'istruzione e, in un tentativo di favorire l'unificazione della società cinese, venne lanciato il movimento della nuova vita che poneva l'accento sui valori morali del confucianesimo, mentre il cinese standard venne promosso a lingua ufficiale.
La diffusione dei mezzi di comunicazione incoraggiò ulteriormente un senso di unione e orgoglio tra la popolazione. Questi successi, comunque, vennero contrastati da un costante stato di agitazione, che richiedeva un ulteriore consolidamento politico e militare. Chiang combatté contro la maggior parte dei signori della guerra suoi alleati; nel 1930 una ribellione nella Cina settentrionale causò quasi 250.000 vittime e una quasi bancarotta economica del governo. Nel 1930, a seguito di forti contrasti, ruppe l'alleanza con Hu Hanmin che, nel 1931, riuscì quasi a rovesciare il suo governo.
Chiang non riuscì ad ottenere la completa eliminazione del Partito Comunista Cinese. I comunisti si raggrupparono nella provincia del Jiangxi, fondando la Repubblica Sovietica Cinese. Grazie al suo anticomunismo, Chiang ottenne l'aiuto di alcuni consiglieri militari tedeschi.
Nella quinta campagna del 1934 riuscì a circondare l'esercito comunista di Mao, che fuggì verso Yan'an con la cosiddetta "lunga marcia".
Con l'invasione giapponese della Manciuria nel 1931, Chiang adottò lo slogan "prima la pacificazione interna, poi la resistenza esterna": ciò significava prima sconfiggere i comunisti e poi sfidare direttamente il Giappone. Nel 1934 inferse un duro colpo militare alle truppe comuniste, che dovettero ripiegare in quella che fu ricordata come la lunga marcia. Questa politica però fu considerata estremamente impopolare da alcuni alleati e nel 1936 uno dei comandanti alleati di Chiang, Zhang Xueliang, fu uno degli artefici dell'"incidente di Xi'an". Chiang venne catturato e costretto a creare un fronte unito con i comunisti contro il Giappone; in seguito negò di aver stretto alcun accordo e continuò a combattere i comunisti durante tutta la guerra.
La guerra aperta scoppiò nel 1937. Nell'agosto di quell'anno Chiang inviò per la difesa di Shanghai 500.000 dei suoi soldati meglio equipaggiati ed addestrati. Con circa 250.000 perdite cinesi Chiang sacrificò la sua base politica di ufficiali addestrati a Whampoa ed in seguito spostò il governo nell'interno, nella città di Chongqing. Privo di risorse economiche e industriali, egli non poté contrattaccare e si tenne alla larga per il resto della guerra, preservando il territorio ancora sotto il suo controllo. Divenne direttore generale del Kuomintang il 29 marzo 1938 e lo sarebbe rimasto fino alla morte, il 5 aprile 1975.
Con l'attacco di Pearl Harbor e l'avvio della guerra del Pacifico, la Cina divenne una delle potenze alleate. Durante e dopo la seconda guerra mondiale Chiang e sua moglie Song Mei-ling (che aveva studiato negli Stati Uniti) ottennero il deciso appoggio della lobby cinese degli Stati Uniti, che vedeva in loro la speranza di una Cina cristiana e democratica. Le politiche di Chiang Kai-shek erano lontane dall'essere cristiane o democratiche, ma l'opinione pubblica statunitense ne rimase all'oscuro a causa della forte censura imposta dallo stato in Cina e auto-imposta negli Stati Uniti, durante e dopo gli anni della guerra.
La strategia di Chiang durante la guerra fu di opposizione sia a Mao Zedong che agli Stati Uniti. Gli USA consideravano Chiang come un importante alleato, in grado di accorciare la guerra e di impegnare gli occupanti giapponesi in Cina. Chiang, per contro, usò potenti alleati, come H. H. Kung a Hong Kong, per costruire l'esercito della Repubblica di Cina in previsione del conflitto con le forze comuniste dopo la fine della seconda guerra mondiale. Lo sviluppo di questi fatti non venne ben inteso negli Stati Uniti; l'ufficiale di collegamento statunitense, generale Joseph Stilwell, comprese correttamente che la logica di Chiang era quella di accumulare munizioni per la futura guerra civile invece di combattere i giapponesi, ma non fu in grado di convincere Roosevelt di tale strategia, per cui preziosi armamenti assegnati tramite il Lend-Lease continuarono ad essere inviati e venduti al Kuomintang. Chiang venne riconosciuto come uno dei "grandi quattro" capi alleati, assieme a Roosevelt, Churchill e Stalin, e si recò alla conferenza del Cairo nel novembre 1943, durante la quale la moglie funse da sua interprete e consigliera.
Nella guerra civile per il controllo della Cina, gli Stati Uniti continuarono ad appoggiare Chiang Kai-shek contro l'Esercito popolare di liberazione, guidato da Mao Zedong, nonostante la politica estorsionistica da lui adottata, che gli valse il nomignolo "Cash My Check", come chiaramente descritto nella biografia di Stilwell redatta da Barbara Tuchman. Anche se Chiang ottenne notevole riconoscimento all'estero, il suo governo si stava deteriorando a causa della corruzione e dell'inflazione. La guerra aveva indebolito gravemente i nazionalisti in termini di risorse e popolarità, mentre i comunisti erano rafforzati da organizzazioni guerrigliere che si estendevano in tutte le aree rurali. In base alla nuova Costituzione approvata nel 1947, Chiang venne eletto presidente dall'Assemblea nazionale.
Il 21 gennaio 1949, quando le forze del Kuomintang subirono perdite enormi nella guerra civile contro i comunisti, Chiang si dimise da presidente (e il suo vice Li Zongren ne svolse le veci). All'alba del 10 dicembre 1949 le truppe del Partito Comunista Cinese portarono l'assedio a Chengdu, l'ultima città occupata dal Kuomintang nella Cina continentale, dove Chiang Kai-shek e suo figlio Chiang Ching-kuo diressero la difesa dall'accademia militare. L'aeroplano May-ling li evacuò a Taiwan quello stesso giorno: non sarebbero più ritornati nella Cina continentale.
Chiang spostò il governo a Taipei (Taiwan), dove riprese l'incarico di presidente il 1º marzo 1950. Chiang venne rieletto presidente della Repubblica di Cina il 20 maggio 1954 e poi ancora nel 1960, 1966 e 1972. In questa posizione continuò a reclamare la sovranità su tutta la Cina. Nel contesto della guerra fredda, gran parte del mondo occidentale riconobbe questa posizione e la Repubblica di Cina rappresentò la Cina alle Nazioni Unite e in altre organizzazioni.
Nonostante la costituzione democratica, il governo di Chiang fu autoritario; le "condizioni temporanee in vigore durante il periodo della ribellione comunista" ampliarono molto il potere presidenziale e l'obiettivo di "riconquistare il continente" permise al Kuomintang di mantenere il monopolio del potere.
Sconfitto dai comunisti, Chiang epurò i membri del Kuomintang precedentemente accusati di corruzione e importanti figure del precedente governo, come H. H. Kung e T. V. Soong si auto-esiliarono negli Stati Uniti. I generosi aiuti statunitensi e la sana infrastruttura giapponese gettarono le fondamenta del successo economico di Taiwan.
Nel 1975, ventisei anni dopo la sua fuga a Taiwan, Chiang morì a Taipei, all'età di 87 anni. Nei mesi precedenti aveva sofferto di un grave attacco di cuore e di polmonite; spirò alle 23:00 del 5 aprile 1975 a causa di un collasso renale, aggravato dai problemi al cuore. Venne dichiarato un mese di lutto, durante il quale al popolo taiwanese venne richiesto di indossare delle fasce nere al braccio. La televisione trasmise in bianco e nero e tutti i banchetti e le celebrazioni vennero vietati. La salma di Chiang venne messa in una bara di rame e interrata "temporaneamente" nella sua residenza preferita a Tzuhu, nei pressi di Tahsi (contea di Taoyuan). Quando il figlio Chiang Ching-kuo morì nel 1988, venne anch'egli inumato in un mausoleo separato nei pressi di Touliao.
La speranza era che entrambi venissero seppelliti nel loro luogo natale a Fenghua, una volta recuperata la Cina continentale. Nel 2004 Chiang Fang-liang, la vedova di Chiang Ching-kuo, chiese che padre e figlio venissero seppelliti nel cimitero militare di Wuchih, a Sijhih (contea di Taipei). La cerimonia dei funerali di stato venne prevista per la primavera del 2005. Chiang Fang-liang e Song Mayling hanno accettato nel 1997 che gli ex leader venissero sepolti a Taiwan, ma dovrebbero essere traslati nella Cina continentale in caso di una riunificazione.
Il successore di Chiang come presidente fu il suo vice Yen Chia-kan, anche se il potere reale passò al figlio Chiang Ching-kuo, che era Primo ministro, e divenne presidente dopo che il mandato di Yen ebbe termine tre anni dopo.
Sebbene sia una delle figure principali della storia cinese, Chiang Kai-shek non riuscì a coltivare nel popolo cinese l'affetto di Sun Yat-sen o la considerazione di Mao Zedong. In quanto nemesi di Mao, nella Cina continentale è stato considerato come un capo che non servì gli interessi della nazione, accusato sia di aver evitato di impegnarsi con tutte le forze contro i giapponesi, sia di aver cercato di spezzare la fazione comunista. Chiang Kai-shek rimane inoltre una figura impopolare anche a Taiwan, a causa del suo governo autoritario sull'isola.
Fin dalla democratizzazione degli anni novanta, le sue immagini tendono a scomparire dagli edifici pubblici, dalle monete e dalle banconote e, in netto contrasto con Sun Yat-sen e suo figlio Chiang Ching-kuo, il suo ricordo viene raramente invocato dagli attuali partiti politici, compreso il Kuomintang. Comunque sostenitori e avversari gli riconoscono il merito di aver unificato la Cina contro i signori della guerra e averla portata sulla ribalta internazionale durante la seconda guerra mondiale.
Chiang Kai-shek è sepolto nel mausoleo di Cihu, in Taiwan.
Come molte altre figure storiche cinesi, Chiang Kai-shek ha usato diversi nomi nel corso della sua vita, ed egli è noto con diversi di questi nomi.
Il "vero" nome di Chiang Kai-shek (il concetto di nome vero o originale non è così netto in Cina come lo è nel mondo occidentale), il nome iscritto nei registri genealogici della sua famiglia, è Jiang Zhoutai (蔣周泰). Questo "nome di registro" (譜名) è il nome con il quale era noto ai membri della sua famiglia, ed è il nome che venne usato in occasioni formali, come quando si sposò. Tradizionalmente, questo nome non veniva usato nelle relazioni con persone al di fuori della famiglia, e nella Cina continentale o a Taiwan, poche persone sanno che il suo vero nome era Jiang Zhoutai (anche se altre figure storiche come Mao Zedong sono note con il loro "nome di registro").
Questo nome, comunque, non era il nome che ricevette alla nascita. Tradizionalmente, le famiglie cinesi attendevano un certo numero di anni prima di dare un nome ufficiale alla loro prole. Nel frattempo, usavano i cosiddetti "nomi di latte" (乳名) che venivano dati ai neonati poco dopo la nascita, e che erano noti solo ai parenti più stretti. Quindi, il nome che Chiang Kai-shek ricevette alla nascita fu Jiang Ruiyuan (蔣瑞元), ma ancora una volta questo è un fatto raramente conosciuto in Cina o a Taiwan, e solo i suoi genitori avrebbero usato il nome Ruiyuan per chiamarlo.
Nel 1903, l'allora sedicenne Chiang Kai-shek andò a studiare a Ningbo, ed egli scelse il cosiddetto "nome scolastico" (學名). Il "nome scolastico" era il nome formale di una persona, il nome usato dalle persone più anziane per chiamarla, ed è quindi il nome che la persona avrebbe usato per i primi decenni della sua vita (con il crescere della persona, le generazioni più giovani avrebbero usato uno dei nomi di cortesia). Colloquialmente, il "nome scolastico" viene detto "grande nome" (大名), mentre il "nome di latte" è noto come il "piccolo nome" (小名). Il "nome scolastico" che Chiang Kai-shek scelse per sé era Zhiqing (志清 - che significa "purezza di intenti"). Per i quindici anni successivi all'incirca, Chiang Kai-shek fu noto come Jiang Zhiqing. Questo è il nome con cui Sun Yat-sen lo conobbe quando Chiang si unì ai repubblicani nel Canton negli anni '10.
Nel 1912, quando Chiang Kai-shek era in Giappone, iniziò ad usare il nome Jiang Jieshi (蔣介石) come pseudonimo per gli articoli che pubblicava in una rivista cinese da lui fondata (la Voce dell'esercito - 軍聲). Questo nome, Jieshi, divenne ben presto il suo nome di cortesia (字). Sono circolate molte interpretazioni di questo nome. Alcuni pensano che il nome venne scelto dal classico libro cinese; il libro dei mutamenti, altri evidenziano che jie (介), il primo carattere del nome di cortesia, è anche il primo carattere del nome di cortesia del fratello e di altri parenti maschi della sua generazione, mentre il secondo carattere del suo nome di cortesia shi (石 - che significa "pietra") ricorda il secondo carattere del suo "nome di registro" tai (泰 - il famoso Monte Tai della Cina). I nomi di cortesia in Cina cercano spesso di mantenere un legame con il vero nome della persona. Poiché il nome di cortesia è il nome usato dalla gente della stessa generazione per chiamare una persona, Chiang Kai-shek divenne noto con questo nuovo nome, pronunciato Jieshi in cinese, ma pronunciato Kai-shek in cantonese. Siccome i repubblicani erano basati a Canton (nell'area di lingua cantonese), Chiang Kai-shek divenne noto agli occidentali con la romanizzazione dal cantonese del suo nome di cortesia. Nella Cina continentale, questo è ancora il nome con il quale è comunemente noto tutt'oggi, ma pronunciato in mandarino: Jiang Jieshi.
Nel 1917 o 1918, quando Chiang stava diventando una figura di spicco tra i repubblicani e si avvicinò a Sun Yat-sen, cambiò il suo nome da Jiang Zhiqing a Jiang Zhongzheng (蔣中正). Questa fu una scelta intelligente. Sun Yat-sen era (ed è ancora) noto in Cina come Zhongshan (中山 - che significa "montagna centrale"). Adottando il nome Zhongzheng ("rettitudine centrale"), egli stava scegliendo un nome molto simile a quello di Sun Yat-sen, stabilendo uno stretto legame tra i due. Il significato di rettitudine, o ortodossia, implicato dal suo nome, lo poneva anche come legittimo erede di Sun Yat-sen e delle sue idee. Non sorprendentemente, i comunisti cinesi rifiutarono sempre l'uso di questo nome, ed esso non è molto conosciuto nella Cina continentale. Comunque, questo nome venne facilmente accettato dai membri del Partito Nazionalista, e questo è il nome col quale Chiang Kai-shek è ancora ufficialmente noto a Taiwan. Spesso il nome viene abbreviato nel solo Zhongzheng (Chung-cheng nella traslitterazione Wade-Giles). I visitatori che arrivano all'Aeroporto internazionale Chiang Kai-shek di Taipei vengono accolti da cartelli in cinese che danno il benvenuto all'Aeroporto internazionale Chung-cheng. Similarmente, il più grande monumento di Taipei, il Memoriale di Chiang Kai-shek viene chiamato ufficialmente in cinese il Memoriale di Chung-cheng.
Il suo nome veniva anche scritto ufficialmente a Taiwan come "L'Ultimo Presidente (spazio) Lord Chiang" (先總統 蔣公), dove lo spazio della larghezza di un carattere indicava rispetto; questa usanza perse popolarità dopo la democratizzazione di Taiwan negli anni novanta. Chiang veniva chiamato anche "the Gimo" (abbreviazione di "Generalissimo") da alcuni stranieri di lingua inglese, specialmente dagli statunitensi durante la Seconda guerra mondiale.La Repubblica Popolare Cinese (中华人民共和国S, Zhōnghuá Rénmín GònghéguóP ), detta anche solo Cina (中国S, ZhōngguóP; lett. "Paese di mezzo"), è uno Stato dell'Asia orientale. La Repubblica Popolare Cinese è stata in passato indicata come Cina popolare, al fine di distinguerla dalla Repubblica di Cina, comunemente chiamata Taiwan (o Formosa), indicata invece come Cina nazionalista. Entrambe le entità reclamano il controllo sul territorio complessivo cinese. La Repubblica Popolare Cinese con 1 miliardo e 400 milioni di abitanti nel 2023 è il secondo stato più popoloso del mondo, primo secondo alcune fonti.La Cina è una repubblica popolare in cui il potere è esercitato dal Partito Comunista Cinese (中国共产党 oppure 中共). Il governo ha sede nella capitale Pechino (北京首都) ed esercita la propria sovranità su ventidue province (省), cinque regioni autonome (自治区), quattro municipalità direttamente controllate (直辖市) (Pechino 北京, Tientsin 天津, Shanghai 上海 e Chongqing 重庆) e due regioni amministrative speciali 特别行政区 (Hong Kong 香港 e Macao 澳门) parzialmente autonome.
La Cina rivendica la propria sovranità anche su Taiwan, che a propria volta rivendica la propria sovranità sulla Cina continentale. L'isola è rimasta dal 1949 sotto il controllo del governo della Repubblica di Cina (o Taiwan), che precedentemente governava anche la Cina continentale, ed è rivendicata dalla Repubblica Popolare Cinese come provincia di Taiwan. La complessa condizione politica di Taiwan è una delle conseguenze della guerra civile cinese, che ha preceduto la fondazione della Repubblica Popolare Cinese.
Con la sua superficie di circa 9 572 900 km², la Cina è il quarto stato più grande del mondo per superficie. Il paesaggio della Cina è vasto e diversificato: va dalle steppe della foresta e i deserti dei Gobi e del Taklamakan nell'arido nord alle foreste subtropicali e umide del sud. L'Himalaya, il Karakorum, il Pamir e il Tian Shan sono le catene montuose che separano la Cina meridionale dall'Asia centrale. Il Fiume Azzurro (长江) e il Fiume Giallo (黄河), rispettivamente il terzo e il sesto più lunghi del mondo, scorrono dall'altopiano del Tibet verso la costa orientale, densamente popolata. La costa della Cina lungo l'oceano Pacifico è lunga circa 14 500 chilometri ed è delimitata dal mare di Bohai, dal mar Giallo, dal mar Cinese Orientale e dal mar Cinese Meridionale.
L'antica civiltà cinese, una delle più antiche al mondo, si sviluppò inizialmente nelle pianure comprese tra il Fiume Giallo e il Fiume Azzurro. A partire dall'età del bronzo, verso la fine del II millennio a.C., si ha evidenza di strutture feudali, in cui i nobili si raccoglievano intorno a monarchie ereditarie. Vi sono testimonianze di una casata regnante nella prima metà del I millennio a.C., nota come dinastia Zhou (周朝), il cui declino condusse alla nascita di un discreto numero di regni indipendenti in competizione per il predominio sulla regione (periodo delle Primavere e Autunni, 春秋), con stagioni di conflitto che si fecero particolarmente accese nel periodo che va dall'VIII al III secolo a.C. Nel 221 a.C. lo Stato di Qin sconfisse e conquistò i territori di tutti gli altri Stati combattenti, dando vita al primo impero della storia cinese sotto la guida del primo imperatore cinese Qín Shǐ Huángdì della dinastia Qin (秦朝).
Da quel momento il titolo di imperatore della Cina divenne il sinonimo della raggiunta supremazia. La dinastia Qin non durò a lungo, infatti i popoli precedentemente conquistati vennero poco dopo riuniti sotto l'egida della dinastia Han (汉朝, III secolo a.C. - III secolo d.C.). I quattro secoli in cui regnarono i sovrani della dinastia Han sono considerati cruciali per la definizione e l'affermazione della identità culturale cinese, tanto da divenire il termine con cui i cinesi definirono se stessi (con il termine appunto di etnia o popolo han, 汉族). Da allora, la storia cinese ha visto l'alternarsi di periodi di divisione e fasi di unificazione, con conseguenti periodi di frammentazione, contrazione o espansione territoriale, sotto l'egida di diverse dinastie, talora di etnia straniera, come avvenuto nel caso dei mongoli o dei mancesi.
L'ultima dinastia fu quella dei Qing, il cui regno si concluse nel 1911 con la fondazione della Repubblica di Cina (中华民国). Dopo la sconfitta dell'Impero giapponese (大日本皇国) durante la seconda guerra mondiale, il Paese fu scosso dalla guerra civile, che vedeva contrapposte le forze nazionaliste del Kuomintang (国民党), il partito che allora deteneva il governo del paese, e le forze facenti capo al Partito Comunista Cinese. Nel 1949 la guerra si concluse con la sconfitta del Kuomintang e la conseguente fuga del governo nazionalista sull'isola di Formosa, nella cui capitale Taipei (台北) ha tuttora sede l'attuale Repubblica di Cina, altresì nota come Taiwan. In seguito alla vittoria conseguita sul continente, il 1º ottobre del 1949 a Pechino le forze comuniste guidate da Mao Zedong proclamarono ufficialmente la nascita della Repubblica Popolare Cinese.
Dopo l'introduzione di riforme economiche nel 1978, l'economia cinese è diventata quella dalla crescita più rapida al mondo. A partire dal 2013, è la seconda economia più grande al mondo sia come PIL totale nominale sia per parità di potere d'acquisto; per quanto riguarda solamente il PIL nominale, invece, la Cina ha sorpassato il Giappone, sino ad allora seconda potenza mondiale dal 1987, nel 2010. Nel 2022 il prodotto interno lordo cinese è sui ventimila miliardi di dollari. Essa è anche il più grande esportatore e importatore di merci al mondo. La Cina è ufficialmente uno Stato munito di armi nucleari e ha il più grande esercito permanente del mondo, con il secondo più grande bilancio della difesa. È, inoltre, membro dell'ONU dal 1971, quando ha preso il posto della Repubblica di Cina tra i seggi dei membri permanenti del Consiglio di sicurezza delle Nazioni Unite, e quindi gode del potere di veto. La Cina è anche membro di numerose organizzazioni multilaterali, tra cui l'OMC, l'APEC, il BRICS, l'Organizzazione per la Cooperazione di Shanghai, il BCIM e il G20. La Cina, unanimemente riconosciuta come grande potenza dal consenso internazionale, è una potenziale superpotenza secondo un certo numero di accademici e analisti che si occupano di questioni militari, politiche ed economiche.
Dissidenti politici e gruppi per i diritti umani hanno denunciato la dittatura del governo cinese per diffuse violazioni dei diritti umani, tra cui repressione politica, repressione delle minoranze religiose ed etniche, censura, sorveglianza di massa e la violenza utilizzata nel reprimere il dissenso, come quella esibita durante le proteste di piazza Tienanmen del 1989.
I cinesi si riferiscono comunemente al proprio Paese usando il termine Zhōngguó (中国, composto di Zhōng, "centrale" o "medio", e Guó, "regno", "Stato"). Questa parola antica (il termine si ritrova nello Shujing del VI secolo a.C.) ha una valenza religiosa e cosmologica, indicando la civiltà celestialmente centrata, ed era in origine un nome collettivo riferito all'insieme di regni presenti nelle pianure della Cina del Nord. Con l'avvento dell'impero esso divenne poi sinonimo di terra di insediamento dei cinesi Han, che si contrapponeva alle terre abitate dai "barbari" di etnie differenti (come le tribù dei Xiongnu 匈奴). Sotto la dinastia mancese dei Qing (清朝, XVII-XIX secolo) il termine perse questa connotazione strettamente legata all'appartenenza etnica al gruppo Han, per espandersi fino a comprendere l'intera compagine di gruppi etnici raccolti sotto l'egida del potere dei Qing, il cui impero aveva una forte connotazione multietnica e multiculturale.Soltanto a partire dal XIX secolo il termine Zhōngguó divenne sinonimo di Stato o nazione cinese. Dal 1949 il nome ufficiale del Paese è Repubblica Popolare Cinese (中华人民共和国S, Zhōnghuá Rénmín GònghéguóP).
Vi sono diverse teorie che tentano di spiegare l'origine della parola "Cina". Essa potrebbe derivare dal persiano Chin (چین‎), che a sua volta deriva dalla parola sanscrita Cīna (चीन), parola che si ritrova nelle prime scritture indù, tra cui il Mahābhārata (V secolo a.C.) e Manusmṛti (II secolo a.C.). Una diversa teoria è stata proposta nel XVII secolo dal missionario gesuita Martino Martini, secondo il quale il nome Cina deriverebbe da "Qin" (秦, Ch'in), il più occidentale dei regni cinesi durante la dinastia Zhou; la teoria trova forte plausibilità nel fatto che è stato proprio il regno Qin a unificare la Cina nel 221 a.C.
Più si risale indietro nella storia della Cina, più i fatti documentati si intrecciano con la mitologia di questa civiltà. I grandi antenati, progenitori delle etnie che popolano la Cina e istitutori della civiltà cinese, sono considerati il riflettersi nel piano della materia di divinità cosmiche (ordinatrici del mondo). Tra di essi sono di precipua importanza Fuxi, Nüwa e Shennong, rispettivamente personificazioni delle potenze numinose del Cielo (Tian), della Terra (Di) e della razionalità umana (ren); e i Cinque Dèi (Wufang Shangdi) — il Dio Giallo, il Dio Nero, il Dio Blu/Verde, il Dio Rosso e il Dio Bianco —, manifestazioni nello spazio (le quattro direzioni più il centro) e nel ciclo del tempo dell'anno (le quattro stagioni), ognuna caratterizzata da uno dei cinque elementi e da uno dei cinque pianeti/stelle del sistema del Sole, della potenza del supremo Dio del Cielo (Tian o Shangdi), identificata come operante nel polo nord della volta celeste.
Tra le figure degli dèi-antenati fondatori hanno primaria importanza Huangdi (黃帝, il "Dio Giallo" o "Imperatore Giallo", omofono del titolo poi usato dagli imperatori, scritto però con i grafemi 皇帝, che significano "divo imperatore" o "divo re") — che rappresenta il centro e asse della cosmologia del Dio del Cielo, da cui il suo nome come essere terreno, 軒轅 Xuānyuán, che significa "Asse del Carro" del polo nord celeste — e sua moglie Leizu: l'uno sarebbe l'ideatore dell'intera tradizione culturale-statuale cinese e sarebbe il progenitore di tutti i Cinesi Han, l'altra avrebbe introdotto nella Valle del Fiume Giallo l'uso del baco da seta. Altri poi gli dèi-antenati o eroi culturali di grande importanza, tra cui Yu il Grande, vissuto alla fine del III millennio a.e.v., identificato come colui che introdusse l'uso delle armi di bronzo.
La tradizione cinese tramanda l'esistenza di tre antiche dinastie nel periodo che precede il III secolo a.C (nel 221 a.C. ci fu l'avvento dell'impero Qin, il primo impero della storia cinese). Secondo il mito, la più antica dinastia sarebbe quella degli Xia (夏朝) intorno al 2100 a.C., che venne soppiantata dalla dinastia Shang (商朝), la quale cedette infine il posto a quella dei Zhou.
Se si includono le dinastie riportate dalla tradizione, la storia complessiva delle dinastie cinesi coprirebbe perciò un arco di quattro millenni.
Le tracce più antiche di Homo erectus ritrovate in Cina sono quelle dell'uomo di Yuanmou (袁某直立人). Nel 1965 nel distretto di Yuanmou vennero ritrovati due denti incisivi appartenenti ad un ominide maschio adulto rinominato Homo erectus Yuanmouensis. Gli incisivi sono stati fatti risalire, attraverso la datazione archeomagnetica a 1.700.000 anni fa. Esso costituisce l'ominide più antico ritrovato non solo in Cina ma nell'intera Asia. L'Homo erectus meglio studiato è invece l'uomo di Pechino (北京人), risalente a 780.000-680.000 anni fa. I fossili di Homo sapiens più antichi risalgono invece a 18.000-11.000 anni fa. Grazie ai cambiamenti climatici che seguirono il ritiro dei ghiacci, tra il VIII e il IV millennio a.C. si assistette alla transizione da comunità di cacciatori-raccoglitori a gruppi dediti all'agricoltura e all'allevamento del bestiame.I reperti archeologici testimoniano l'esistenza di un gran numero di comunità umane insediatesi su un vasto territorio che comprende le valli del Fiume Azzurro e del Fiume Giallo. La caratteristica principale di questi insediamenti risiede nell'altissimo grado di differenziazione culturale che si riscontra nei manufatti, nella struttura delle abitazioni e in generale nelle testimonianze della vita collettiva di ciascuna comunità. Secondo gran parte degli storici e archeologi moderni il modello più credibile per le origini della civiltà cinese si basa quindi su una molteplicità di culture regionali sviluppatesi in maniera autonoma, caratterizzate da sfere di influenza che talvolta entravano in contatto tra loro. L'adozione di questo modello policentrico segna un netto punto di svolta rispetto alla tesi tradizionale (frutto dei miti fondativi e delle tradizionali cronache imperiali), fondata sull'idea di un'origine unitaria della civiltà cinese, e rappresenta uno dei più importanti risultati scientifici raggiunti grazie all'introduzione della storia e dell'archeologia moderne in Cina agli inizi del XX secolo.A partire dal III millennio a.C. gli scavi archeologici testimoniano l'esistenza di diverse comunità urbane, sparse su insediamenti di epoca neolitica: molti dei quali si trovano nelle pianure circostanti il fiume Giallo. I più antichi manufatti di bronzo mai ritrovati in Cina risalgono invece al 3100-2700 a.C., nel sito archeologico della cosiddetta cultura di Majiayao (马家窑). Esistono reperti riconducibili a diverse culture dell'età del bronzo, ma l'utilizzo di questo materiale rimase molto diffuso fino al V secolo a.C.
Secondo la tradizione cinese, la prima dinastia fu quella degli Xia, emersa intorno al 2100 a.C. La dinastia Xia segnò l'inizio del sistema politico cinese basato su monarchie ereditarie, o dinastie, che sarebbe durato per un millennio. La dinastia Xia venne a lungo ritenuta mitica dagli storici fino a quando, nel 1959, non furono effettuati scavi scientifici nei siti della prima età del bronzo di Erlitou, nell'Henan. Non è chiaro, comunque, se questi siti siano resti della dinastia Xia o di un'altra cultura emersa nello stesso periodo. La successiva dinastia Shang è la prima ad essere confermata da testimonianze contemporanee. Gli Shang governarono la pianura del Fiume Giallo, nella Cina orientale, dal XVII all'XI secolo a.C. Le loro iscrizioni sulle ossa oracolari (dal 1500 a.C. circa) rappresentano la più antica forma di scrittura cinese mai trovata e sono le dirette antenate dei caratteri cinesi moderni.Gli Shang vennero sottomessi dagli Zhou, che governarono tra l'XI e il V secolo a.C., anche se l'autorità centralizzata fu lentamente erosa dai signori della guerra feudali. Alla fine, dall'indebolito dominio zhou emersero alcuni principati che smisero di obbedire al legittimo sovrano e continuarono a dichiararsi guerra tra loro durante i 300 anni del cosiddetto periodo delle primavere e degli autunni. All'epoca del periodo degli Stati Combattenti, tra il V e il III secolo a.C., erano rimasti sette grandi stati potenti.
Il periodo degli Stati Combattenti terminò nel 221 a.C., dopo che lo stato di Qin ebbe conquistato gli altri sei regni, riunificato la Cina e stabilito l'ordine dominante di autocrazia. Il re Zheng di Qin, autoproclamatosi Primo Imperatore della dinastia Qin, promulgò le riforme legaliste di Qin in tutta la Cina, in particolare la standardizzazione forzata dei caratteri cinesi, delle unità di misura, della larghezza delle strade (vale a dire la lunghezza degli assi dei carri) e della valuta. La sua dinastia sottomise e annetté i territori delle tribù yue in Guangxi, Guangdong e Vietnam. La dinastia Qin durò solo quindici anni, cadendo subito dopo la morte del Primo Imperatore, in quanto le sue dure politiche autoritarie avevano portato a una diffusa ribellione.A seguito di una diffusa guerra civile durante la quale fu data alle fiamme la biblioteca imperiale di Xianyang, prese il sopravvento la dinastia Han, che governò la Cina tra il 206 a.C. e il 220 d.C.: essa creò un forte senso di identità culturale tra la popolazione, tanto che ancora oggi i cinesi vengono indicati con l'etnonimo «han». Gli Han espansero considerevolmente il territorio dell'impero, con campagne militari che raggiunsero l'Asia centrale, la Mongolia, la Corea del Sud e lo Yunnan e strapparono il Guangdong e il Vietnam settentrionale ai Nanyue. Il coinvolgimento degli Han nell'Asia centrale e in Sogdiana contribuì a stabilire la rotta commerciale terrestre della via della seta, che sostituì il precedente percorso attraverso l'Himalaya fino all'India. La Cina Han divenne gradualmente la più grande economia del mondo antico. Nonostante l'iniziale decentralizzazione degli Han e l'abbandono ufficiale della filosofia del legismo dei Qin a favore del confucianesimo, il governo Han e le dinastie successive ne preservarono le istituzioni e le strutture politiche.
Dopo la fine della dinastia Han seguì un periodo di conflitti noto come «Tre Regni», le cui figure centrali furono successivamente immortalate in uno dei quattro classici della letteratura cinese. Alla fine, gli Wei vennero rapidamente rovesciati dalla dinastia Jin. Tra i Jin scoppiò in seguito una guerra civile dopo l'acesa al trono di un imperatore mentalmente instabile e incapace di governare; i «Cinque Barbari» in seguito invasero e governarono la Cina settentrionale, suddivisa nei «Sedici Stati». Gli Xianbei poi li unificarono, creando il regno degli Wei del nord, il cui imperatore Xiaowen invertì le politiche di apartheid dei suoi precedessori e impose una drastica sinificazione sui suoi sudditi, integrandoli in gran parte nella cultura cinese. Nel sud, il generale Liu Yu fece sì che i Jin abdicassero in favore dei Liu Song. I vari successori di questi stati divennero noti come dinastie del Nord e del Sud, che vennero infine riunite dai Sui nel 581. I Sui riportarono i cinesi han al potere in tutta la Cina, riformarono l'agricoltura, l'economia e il sistema degli esami imperiali, costruirono il Gran Canale e patrocinarono il buddhismo. Tuttavia, il loro dominio cadde rapidamente quando la coscrizione per i lavori pubblici e il fallimento di una guerra nella Corea settentrionale provocarono disordini diffusi.Sotto le successive dinastie Tang e Song, l'economia, la tecnologia e la cultura cinese entrarono nell'età dell'oro. I Tang mantennero il controllo sulle regioni occidentali e sulla via della seta: grazie a loro i mercanti cinesi raggiunsero la Mesopotamia e il Corno d'Africa e la capitale Chang'an divenne un centro urbano cosmopolita. Tuttavia, il regno dei Tang venne devastato e indebolito dalla ribellione di An Lushan nell'VIII secolo. Nel 907, la dinastia Tang si disintegrò completamente quando i signori della guerra locali divennero ingovernabili. La dinastia Song pose fine alla fase di frammentazione nel 960, grazie ad un equilibrio di potere tra Song e Khitan Liao. I Song furono il primo governo della storia a emettere carta moneta e il primo soggetto politico cinese a istituire una flotta da guerra permanente grazie allo sviluppo dell'industria cantieristica, che crebbe di pari passo con il commercio marittimo.
Tra il X e l'XI secolo d.C., la popolazione della Cina raddoppiò fino a raggiungere i 100 milioni circa, principalmente a causa dell'espansione della coltivazione del riso nella Cina centrale e meridionale e della produzione di abbondanti eccedenze alimentari. La dinastia Song vide anche una rinascita del confucianesimo, in risposta alla crescita del buddhismo durante il periodo Tang, e un fioritura della filosofia e delle arti: la pittura paesaggistica e la porcellana raggiunsero nuovi livelli di maturità e complessità. Tuttavia, la debolezza militare dell'esercito Song non passò inosservata alla dinastia Jin degli jurchen, e nel 1127 l'imperatore Song Huizong e la sua capitale Bianjing caddero nelle mani dei Jin dopo una guerra che vide contrapposte le due dinastie. I Song rimasti si ritirarono nella Cina meridionale.La conquista mongola della Cina ebbe inizio nel 1205 con la graduale conquista degli Xia occidentali da parte di Gengis Khan, che successivamente invase anche i territori Jin. Nel 1271 il leader mongolo Kublai Khan fondò la dinastia Yuan, che conquistò gli ultimi domini della dinastia Song nel 1279. Prima dell'invasione mongola, la popolazione della Cina Song era di 120 milioni, scesi a 60 all'epoca del censimento del 1300. Un contadino di nome Zhu Yuanzhang guidò una ribellione che rovesciò gli Yuan nel 1368 e fondò la dinastia Ming come imperatore Hongwu. Sotto la dinastia Ming, la Cina visse un'altra età dell'oro, sviluppando una delle flotte da guerra più forti del mondo e un'economia ricca e prospera in un contesto di fioritura di arte e cultura. Fu durante questo periodo che l'ammiraglio Zheng He condusse l'armata del tesoro dei Ming attraverso l'oceano Indiano, raggiungendo l'Africa orientale.
Nei primi anni della dinastia Ming, la capitale della Cina fu spostata da Nanchino a Pechino. Con il germogliare del capitalismo, filosofi come Wang Yangming criticarono e ampliarono ulteriormente il neoconfucianesimo con concetti di individualismo e di uguaglianza delle «quattro occupazioni». La categoria dei funzionari-letterati divenne una forza a sostegno dell'industria e del commercio nei movimenti di boicottaggio fiscale, che, insieme alle carestie e alla difesa contro le invasioni giapponesi della Corea (1592-1598) e le invasioni manciù, portò al prosciugamento delle casse dello stato. Nel 1644 Pechino fu conquistata da una coalizione di forze contadine ribelli guidate da Li Zicheng. Alla caduta della città, l'imperatore Chongzhen si suicidò. La dinastia manciù dei Qing, all'epoca alleata del generale ming Wu Sangui, rovesciò la breve dinastia Shun di Li e successivamente prese il controllo di Pechino, che divenne la nuova capitale della dinastia Qing.La dinastia Qing, che durò dal 1644 al 1912, fu l'ultima dinastia imperiale della Cina. La conquista dell'impero Ming (1618-1683) costò 25 milioni di vite e l'economia cinese crollò drasticamente. Dopo la caduta dei Ming meridionali, con l'ulteriore conquista del khanato degli Zungari l'impero annetté la Mongolia, il Tibet e lo Xinjiang. L'autocrazia centralizzata venne rafforzata per sopprimere il sentimento anti-Qing e venne portata avanti una politica di valorizzazione dell'agricoltura, limitazione del commercio, Haijin («interdizione marittima») e controllo ideologico attraverso l'inquisizione letteraria: questo portò a una stagnazione sociale e tecnologica.
A metà del XIX secolo, la dinastia Qing sperimentò l'imperialismo occidentale nelle guerre dell'oppio contro Gran Bretagna e Francia. La Cina fu costretta a pagare un risarcimento, ad aprire i porti previsti dal trattato, a consentire l'extraterritorialità per i cittadini stranieri e a cedere Hong Kong agli inglesi ai sensi del trattato di Nanchino del 1842, il primo dei cosiddetti «trattati ineguali». Con la prima guerra sino-giapponese (1894-1895) la Cina Qing perse ogni tipo di influenza sulla penisola coreana e dovette inoltre cedere Taiwan al Giappone.
La dinastia Qing venne anche scossa da disordini interni in cui morirono decine di milioni di persone, specialmente durante la ribellione del Loto Bianco, la fallita rivolta dei Taiping che devastò la Cina meridionale negli anni '50 e '60 e la rivolta dei Dungani (1862-1877) nel nord-ovest. Il successo iniziale del Movimento di autorafforzamento degli anni '60 venne reso vano da una serie di sconfitte militari negli anni '80 e '90.Nel XIX secolo ebbe inizio la grande diaspora cinese. Alle perdite dovute all'emigrazione si aggiunsero quelle provocate da conflitti e catastrofi come la carestia che colpì la Cina settentrionale nel 1876-1879, in cui morirono tra 9 e 13 milioni di persone. Nel 1898 l'imperatore Guangxu elaborò un piano di riforma per stabilire una moderna monarchia costituzionale, ma i suoi piani furono contrastati dall'imperatrice vedova Cixi. La sfortunata ribellione xenofoba dei Boxer del 1899-1901 indebolì ulteriormente la dinastia. Sebbene Cixi sponsorizzasse un programma di riforme, la rivoluzione Xinhai del 1911-1912 pose fine alla dinastia Qing e istituì la Repubblica di Cina. Puyi, l'ultimo imperatore della Cina, abdicò nel 1912.
La Repubblica di Cina partecipò alla prima guerra mondiale schierandosi con le potenze alleate. Il contributo militare cinese al conflitto fu limitato a causa della relativa arretratezza dell'apparato bellico, mentre dal punto di vista economico la Cina fornì supporto alle industrie degli Alleati grazie all'invio di manodopera cinese. Partecipò anche alla seconda guerra mondiale, schierandosi contro l'Asse.
Due guerre civili fra i nazionalisti filoamericani di Chiang Kai-shek (o, in cinese standard, Jiang Jie-Shi 蒋介石) e i comunisti di Mao Zedong (o, nella vecchia trascrizione, Mao Tse-Tung 毛泽东) (1927-1937 e 1945-1949), intervallate dall'invasione giapponese (1937-1945), determinarono la divisione del territorio cinese in due stati distinti, la proclamazione della Repubblica Popolare Cinese di Mao, il 1º ottobre 1949 nella Cina continentale, e della Repubblica Di Cina, detta comunemente Taiwan, sull'isola di Formosa e altre isole (Penghu, Kinmen e Matsu), ancora oggi sotto il controllo della Repubblica di Cina.
Il nuovo governo riunificò il territorio e diede una struttura economica di tipo socialista al Paese, con la nazionalizzazione delle industrie, la creazione delle comuni e la redistribuzione delle terre dei latifondisti ai contadini attraverso iniziative politiche ed economiche che costarono la vita a milioni di persone.Nella seconda metà del Novecento si afferma una linea economica che inizialmente segue il modello sovietico e poi tenta un percorso alternativo che porterà al disastro del grande balzo in avanti (大跃进). La terribile carestia, la repressione, i lavori forzati e la Rivoluzione Culturale (文化大革命), in cui furono protagoniste le Guardie rosse (红卫兵), provocheranno decine di milioni di morti.
Dopo le molteplici carestie nel Paese, negli scontri politici interni del partito si afferma Deng Xiaoping (邓小平), che riorganizza l'economia cinese, favorendo il riconoscimento costituzionale della proprietà privata e l'apertura del mercato a investimenti esteri. La repressione violenta delle proteste di Tiananmen e le conseguenti sanzioni da diversi Stati non fermano la politica del Partito Comunista che, dopo il ritorno di Hong Kong e Macao, porta l'economia cinese ai primi posti del globo.
Anche l'occidentalizzazione della Cina, tentata più volte dagli europei a partire dal XVII secolo e culminata con l'irruzione coloniale dalla seconda metà del XIX secolo, è stata assorbita e trasformata nel corso del XX secolo in una singolare forma di comunismo nazionale, uno dei fattori dominanti nella scena internazionale del secondo dopoguerra, facendo dell'antico "regno di mezzo" uno dei poli della politica mondiale anche nell'era post-Mao.
L'importanza della Cina nel ventunesimo secolo si riflette in virtù del suo ruolo come prima potenza economica per prodotto interno lordo; è inoltre membro fondatore dell'Organizzazione delle Nazioni Unite (è uno dei cinque membri permanenti con il diritto di veto), aderisce al Organizzazione per la Cooperazione di Shanghai (SCO) e fa parte del OMC, dell'APEC, dell'ASEAN, del G2 e del G20. Con l'introduzione della riforma economica basata sul capitalismo nel 1978 la Cina è diventata il Paese con lo sviluppo economico più veloce al mondo, primo maggiore esportatore (2008) e il primo più grande importatore di merci (2010).Molti studiosi hanno definito la Cina come la nuova superpotenza militare emergente; già nel 1964 riesce a sviluppare i suoi armamenti nucleari e mantiene dalla fine della seconda guerra mondiale l'esercito di terra numericamente più grande al mondo (Esercito di Liberazione Popolare), il suo budget per la difesa (con un aumento annuale più 10%) è secondo solo a quello degli Stati Uniti. La rapida industrializzazione e le riforme di mercato hanno ridotto il suo tasso di povertà dal 53% nel 1981 all'8% nel 2001. Tuttavia la Repubblica Popolare Cinese è ora di fronte a una serie di altri problemi, tra cui il rapido invecchiamento della popolazione a causa della politica del figlio unico (一孩政策), le tensioni con Hong Kong, Taiwan e la minoranza uigura in Xinjiang (vedi il genocidio culturale degli uiguri e i campi di rieducazione dello Xinjiang), un ampliamento urbano-rurale, uno squilibrio economico tra regioni costiere e interne e il degrado ambientale.
La superficie della Cina è di 9.706.961 km2, di poco inferiore all'intera Europa, il che ne fa lo Stato più esteso dell'Asia orientale; la popolazione è d'oltre 1.401.586.000 persone, pari a circa il 19,5% della popolazione mondiale: ciò rende la Cina il secondo Paese più popolato del mondo.
La forma di Stato della Cina è una repubblica socialista guidata da un unico partito, il Partito Comunista Cinese; la sua amministrazione è articolata in ventidue province, cinque regioni autonome, quattro comuni e due regioni amministrative speciali.
La Cina confina con quattordici Paesi: a nord con Russia e Mongolia; a est con la Corea del Nord; a sud con Vietnam, Myanmar, Laos, Bhutan e Nepal; a ovest con India, Pakistan, Tagikistan, Kazakistan, Afghanistan e Kirghizistan. Si affaccia inoltre a est sul mar Giallo e sul mar Cinese Orientale e a sud-est sul mar Cinese Meridionale.
Con 9,71 milioni di km2 la Cina è il quarto Paese del mondo per estensione (dopo la Russia, il Canada e gli Stati Uniti d'America) e di conseguenza offre una grande varietà di climi e paesaggi. Il punto sul globo terrestre più lontano dal mare (circa 2.600 km) si trova in Cina, nell'area desertica nella regione Sinkiang-Uygur. Il sud è diviso tra l'altopiano dello Yunnan-Guizhou, con un'altitudine che parte dai 550 metri per arrivare ai 2000 metri, e i bacini dei grandi fiumi che lo attraversano.
Idealmente si potrebbe dividere la Cina in sei grandi regioni: il nord-ovest, la Mongolia interna, il nord-est, la Cina settentrionale, la Cina meridionale e l'estrema regione sud-occidentale.
Si divide in tre fasce climatiche: la parte settentrionale fredda, la centrale più temperata e la meridionale umida. Questa regione comprende a nord un bacino chiamato "il bacino di Zungaria" che, nonostante sia caratterizzato da zone rocciose e sabbiose, è una zona piuttosto fertile dove l'agricoltura viene praticata grazie a vasti sistemi di irrigazione; a sud si trova il bacino del Tarim situato tra gli elevati rilievi del Kunlun. Esso comprende il deserto più arido di tutta l'Asia: il Taklamakan.
Questa regione possiede un clima molto secco e si trova nella parte centro-settentrionale della Cina. La Mongolia interna è un altopiano caratterizzato da deserti di sabbia, roccia e ghiaia che a est degradano in fertili steppe. Questa regione, delimitata a est dalla boscosa catena del Grande Khingan, comprende pianure ondulate divise da aridi piani rocciosi. Il capoluogo è Hohhot (呼和浩特).
Comprende tutta la Manciuria a est della catena del grande Khingan: si tratta di una vasta e fertile pianura circondata da monti e colline tagliate da moltissime valli e piccoli pendii. A sud si trova la penisola di Liaodong, le cui coste sono ricche di porti naturali. Nella parte occidentale del nord est si trovano ampie zone desertiche.
Questa regione si trova nella zona delimitata a nord dalla Mongolia interna e a sud dal bacino del Fiume Giallo; qui si trova l'altopiano del Loess, caratterizzato da profonde vallate, gole e terrazze coltivate, il bassopiano cinese, i monti dello Shandong e gli aspri e inaccessibili rilievi del sud ovest.
Questa regione abbraccia la valle del Fiume Azzurro e numerose regioni del sud. La valle del Fiume Azzurro consiste in una serie di bacini i cui fertili terreni alluvionali sono solcati da canali navigabili e da molti laghi. A ovest si estende il bacino dello Sichuan, un fertile territorio collinare, circondato dagli irregolari altopiani centrali. Gli altopiani meridionali sono compresi tra i monti tibetani e il mare. A est si estendono zone collinari disboscate e soggette ad erosione; lungo la costa si trovano gli irregolari altopiani sud orientali.
È occupata dall'altopiano del Tibet (青藏高原), conosciuto anche come il "tetto del mondo" che, posto a un'altitudine media di 4.512 metri sul livello del mare, è la regione in cui si trovano le montagne più alte del mondo, con quattordici cime che si elevano al di sopra degli 8.000 metri, tra cui il K2 e il monte Everest (珠穆朗玛峰). Morfologicamente vario, costituito da vasti affioramenti rocciosi, alternati da pianure alluvionali, laghi salati e paludi, l'altopiano è attraversato da numerose catene montuose e orlato dall'Himalaya a sud, dal Pamir e dal Karakorum a ovest e dal Quiliam sham a nord. Qui si trova la sorgente del Gange. In estate la catena dell'Himalaya fa da scudo protettivo alle più basse nuvole monsoni, provenienti dal versanti indiano e nepalese. Le piogge sono dunque limitate, presenti soprattutto nei mesi di luglio e agosto.
La Cina è sede di un gran numero di fiumi e i tre maggiori sono: lo Huang He 黄河 (in italiano "Fiume Giallo"), il Chang Jiang 长江 (o "Fiume Azzurro") e lo Xi Jiang 西江  (o "fiume dell'ovest"), che nella parte media e bassa del loro corso dividono tre grandi assi orografici della Cina orientale e hanno la loro origine sull'altopiano tibetano.
Il Fiume Giallo nasce nelle montagne del Qinghai (青海), percorre il territorio cinese per circa 4.855 km, prima di sfociare nell'oceano Pacifico presso la penisola dello Shandong (山东). Il Fiume Azzurro è il maggiore fiume cinese e il terzo per lunghezza al mondo. Anch'esso nasce dalle montagne del Qinghai, ma procede verso sud-est attraversando così zone di montagne ricche di acqua che gli garantiscono una notevole portata. Lo Xi Jiang nasce sull'altopiano dello Yunnan e ha notevole importanza dal punto di vista agricolo, dato il clima subtropicale delle regioni irrigate. Nel Guangdong confluisce nello Zhu Jiang (珠江) o fiume delle Perle, che è un'altra importante arteria di trasporto fluviale con il suo delta che arriva fino alla città di Canton e oltre verso un territorio pieno di canali e dighe.
Circa la metà dei fiumi della Cina, compresi i tre più lunghi (Fiume Azzurro, Fiume Giallo e Xi Jiang), scorre da ovest a est e sfocia nei mari cinesi aperti all'oceano Pacifico; in minore quantità sfociano nel mar del Giappone, mentre altri sono privi di sbocco sul mare e quindi si gettano negli aridi bacini occidentali e settentrionali, dove le acque filtrano nel sottosuolo formando profonde e importanti riserve d'acqua. Le piene dei grandi fiumi portano inondazioni che hanno sovente conseguenze disastrose sugli insediamenti umani e sulle coltivazioni.
Il censimento nazionale del 2015 ha permesso di stimare la popolazione della Repubblica Popolare Cinese in 1.367.820.000 persone; il 17,5% di essi aveva un'età di 14 anni o inferiore, il 67% era tra i 15 e i 59 anni e il 15,5% aveva più di 60 anni. Il tasso di crescita della popolazione per il 2013 è stato stimato di essere dello 0,46%. Sempre secondo il censimento, la densità della popolazione era di 139,6 ab./km2 e un ISU di 0,777; classificandosi all'81º posto. La popolazione è sparsa in modo molto irregolare; è infatti concentrata prevalentemente nelle province orientali e nelle grandi pianure, mentre a ovest, zona più aspra e arida, vi è una densità bassissima. La Cina annovera una dozzina di grandi città con uno o più milioni di residenti di lungo periodo, tra cui 7 megalopoli come Chongqing, Shanghai, Pechino, Tientsin, Shenzhen, Canton e Hong Kong i cui abitanti, sommati, formano una popolazione di oltre 130 milioni di abitanti. Le principali città della Cina svolgono ruoli chiave a livello nazionale e per quanto riguarda l'identità regionale, la cultura e l'economia. L'aspettativa di vita è salita a 73 anni.
Anche se per gli standard occidentali il Paese può essere considerato a reddito medio, a partire dal 1978 la sua rapida crescita ha permesso a centinaia di milioni di suoi cittadini di uscire dalla povertà. Nel 2009 circa il 10% della popolazione cinese vive al di sotto della soglia di povertà di 1 dollaro al giorno, rispetto al 64% del 1978. La disoccupazione in ambito urbano, al 2014, era di circa il 4,1%. La disoccupazione media si attesta attorno al 10%. Sono cresciuti notevolmente sia la fetta di popolazione appartenente al ceto, sia i "super ricchi" (individui con un patrimonio superiore a 10 milioni di yuan). Con oltre 1,4 miliardi di persone e una costante diminuzione delle risorse naturali, il governo cinese si è dimostrato molto preoccupato per l'elevato tasso di crescita della popolazione e, fin dal 1979 e con risultati alterni, ha tentato di attuare una politica severa di pianificazione familiare, nota come "politica del figlio unico". Con questa dottrina, fino al 2013, si è cercato di limitare le famiglie ad avere un unico figlio, con eccezioni per le minoranze etniche e un certo grado di flessibilità nelle zone rurali. Un importante allentamento di questa politica è stato promosso nel dicembre 2013, consentendo alle famiglie di avere due figli se uno dei genitori è figlio unico. I dati del censimento del 2010 hanno svelato che il tasso di fertilità totale era di circa 1,4.Le indicazioni politiche, insieme alla tradizionale preferenza per i figli di sesso maschile, può aver contribuito a uno squilibrio nel rapporto tra i sessi. Secondo il censimento del 2010 il rapporto nelle nascite era di 118,06 maschi per 100 femmine, un valore che si discosta dalla media, che è di circa 105 maschi per 100 femmine. Il censimento del 2010 ha rilevato che i maschi rappresentavano il 51,27% della popolazione totale. Tuttavia il rapporto tra i sessi della Cina è più equilibrata di quanto non fosse nel 1953, quando i maschi erano il 51,82%.
ll tasso di alfabetizzazione è passato dal 20% nel 1949 ad oltre il 65% trenta anni dopo.Il tasso di alfabetizzazione sopra i 15 anni è del 98%, mentre per gli uomini è del 99,2% e per le donne del 96,7% (stime 2001); nel 1950 esso era del 20%.
Studenti universitari: 2,8%; 30 milioni (2010), con aumento di 5 milioni per anno.
La Cina riconosce ufficialmente 56 gruppi etnici distinti (民族), il più grande dei quali è quello dei i cinesi han (汉族), che costituiscono circa il 91,9% della popolazione totale, ma la distribuzione è molto irregolare; esistono infatti vaste zone della Cina occidentale in cui l'etnia han è una minoranza. Inoltre la riunione di molti cinesi nella maggioranza han oscura alcune delle grandi differenze linguistiche, culturali e etniche che sussistono tra persone all'interno di questo stesso gruppo. Le grandi minoranze etniche comprendono gli zhuang 壮族 (16 milioni), i manciù 满族 (10 milioni), i cinesi hui 回族 (9 milioni), i miao/Hmong 苗族 (8 milioni), gli uiguri 维吾尔 (7 milioni), gli yi 彝族 (7 milioni), i tujia 土家族 (5,75 milioni), i mongoli 蒙古族 (5 milioni), i tibetani 藏族 (5 milioni), i buyei 布依族 (3 milioni) e i coreani 朝鲜族 (2 milioni). La natura multietnica della Cina è il risultato in parte dei territori incorporati dalla dinastia Qing, i cui imperatori erano essi stessi di etnia manciù e non membri della maggioranza han. Le teorie etniche cinesi sono state pesantemente influenzate da quelle dell'Unione Sovietica. La politica ufficiale afferma di essere contro l'assimilazione e sostiene che ogni gruppo etnico dovrebbe avere il diritto di sviluppare il proprio linguaggio e la propria cultura. Il grado di integrazione dei gruppi etnici di minoranza con la comunità nazionale varia largamente da gruppo a gruppo. Alcuni di essi, come i tibetani e gli uiguri, provano un forte sentimento di ostilità verso la maggioranza. Invece altri gruppi come gli zhuang, gli hui e i manciù, sono ben integrati.
Il governo cinese si dichiara formalmente "laico" e in quanto tale non riconosce alcuna religione "di Stato". L'articolo 36 della Costituzione cinese stabilisce la libertà di credo religioso, bandendo e proibendo qualsiasi forma di intolleranza e coercizione. L'idea cinese di "religione" non corrisponde pienamente a quanto con questo termine si intende in Occidente; il termine cinese tradotto come "religione" — zōngjiào 宗教 — è un'introduzione recente (dal giapponese nel XX secolo) e definisce quelle "dottrine" dotate di un corpo istituzionale e scritturale ben definito. Gran parte della tradizione spirituale cinese, tuttavia, si svolge al di fuori delle forme dottrinali ed ecclesiastiche, costituendo quella che è definita dagli studiosi "religione tradizionale cinese", e in cinese "credi nativi" o "popolari" — 民間信仰 mínjiān xìnyǎng, riconosciuta come tale anche sul piano giuridico e pertanto come una categoria distinta rispetto alle "religioni" dottrinali.Le dottrine (zongjiao) riconosciute e in quanto tali gestite a livello statale, sono cinque: il buddhismo, il taoismo, il protestantesimo, il cattolicesimo e l'islam. Il taoismo si sviluppò in Cina a partire dal I-II secolo. Il buddismo si diffuse nel Paese, introdotto dall'India, con il VI secolo. Il cristianesimo e l'islam sono presenti in Cina come religioni minoritarie, il secondo predominante tra alcune etnie non-han (i più numerosi sono gli hui e gli uiguri). Il quadro religioso del Paese è tuttavia più complesso, una volta che si guardi alla situazione al di fuori dei riconoscimenti ufficiali, infatti non c'è una netta linea di demarcazione tra buddhismo, taoismo e pratiche religiose locali (minjian xinyang), e sono in particolare queste ultime a costituire un oggetto di difficile indagine e quantificazione. Esse sono infatti un insieme eterogeneo di atteggiamenti rituali che possono comprendere l'omaggio a divinità locali della natura, della nazione cinese (fondatori culturali e inventori, eroi, patriarchi di lignaggi), oppure agli antenati della propria famiglia. Ciò significa che ogni lignaggio (宗族 zongzu o 家族 jiazu, l'equivalente della gens romana, ovvero tutte le famiglie che condividono lo stesso cognome, per esempio i Wu o i Lin di una determinata regione, più o meno estesa) spesso fa riferimento a specifici templi, titolati ai capostipiti del lignaggio stesso; ogni famiglia in tal modo ricorda e onora le proprie origini. Il taoismo in certe sue scuole funge da cornice rituale per alcune espressioni della religione tradizionale nativa. Esistono anche forme dottrinali della religione tradizionale (民間宗教 mínjiān zōngjiào, "dottrine native" o "popolari") che tuttavia non sono riconosciute a livello nazionale oppure godono di riconoscimenti solo a livello provinciale (un esempio tra i tanti, la dottrina del sanyiismo riconosciuta ufficialmente in Fujian dal 2011).
Il culto degli antenati è una delle espressioni più evidenti del confucianesimo, la scuola di pensiero che più di ogni altro ha condizionato e condiziona tuttora la morale e il comportamento dei cinesi. Sebbene non sia tra le dottrine riconosciute, la sua influenza sulla morale cinese è tangibile (rispetto dei genitori, rapporti tra uomo e donna, educazione dei figli e modelli di comportamento virtuoso). Negli ultimi anni è in atto un processo di riscoperta e reinvenzione del confucianesimo che prende forma in una grande varietà di iniziative e gruppi di studio, di culto e di politica.
Per quanto riguarda il buddismo tibetano e il cattolicesimo va ricordato che se da un lato il riconoscimento ufficiale consente la pratica religiosa ai credenti di queste religioni, dall'altro comporta l'obbligo di giurare fedeltà allo Stato da parte delle gerarchie religiose. Esse sono gestite da istituzioni inquadrate a livello statale, i cui membri sono tenuti a giurare fedeltà alla repubblica. Il XIV Dalai Lama Tenzin Gyatso e il suo Panchen Lama (l'autorità incaricata della scelta del successore del Dalai Lama) non sono riconosciuti come autorità religiosa dallo Stato cinese, il quale ha scelto un proprio Panchen Lama. Per quanto riguarda il cattolicesimo lo Stato cinese non riconosce i vescovi nominati dalla Santa Sede, che sono spesso di fatto soggetti a provvedimenti restrittivi, e reclama invece per sé il diritto alla nomina di questi ultimi. I cattolici cinesi fedeli alla Chiesa cattolica sono pertanto costretti celebrare i propri riti in clandestinità.
In aggiunta alle religioni già menzionate sono presenti varie religioni delle minoranze etniche che abitano alcune regioni della Cina e un numero non quantificato di aderenti a una varietà di nuove religioni sorte principalmente nell'alveo della religione tradizionale cinese.
I rilevamenti statistici parte del Chinese General Social Survey condotti dal 2008 al 2012 su ampi campioni della popolazione hanno restituito una media del 6,2% di persone dichiarantesi buddisti, 2,3% cristiani, 2,2% membri di sette religiose di matrice popolare, 1,7% musulmani e 0,2% seguaci di altre religioni. Del resto della popolazione solo il 6,3% sono le persone dichiarantesi "atee", mentre la maggioranza assoluta rimanente sono persone "non religiose" nel senso di non appartenenti alle associazioni religiose di stato, ma impegnate in culti tradizionali di dèi e antenati. Secondo rilevamenti statistici del 2014 circa il 70% dei cinesi pratica la religione tradizionale che comprende confucianesimo, taoismo e buddismo (buddismo cinese). Gli aderenti al buddismo sono circa il 16%. I cristiani sono circa il 2,5%. I musulmani sono circa lo 0,5%.Un sondaggio effettuato alla fine del 2014 ha rilevato che il 61% della popolazione si considera "atea".
Esempi di luoghi di culto delle religioni cinesi
La tradizione ha tramandato l'immagine del cinese come un'unica lingua dotata di pochi dialetti principali, ma con l'avvento della linguistica comparativa si è affermata l'interpretazione che vede invece il cinese come una vasta famiglia di "parlate affini", le cosiddette lingue sinitiche (汉语族). Esse costituiscono una branca importante delle lingue sinotibetane (汉藏语系) e sono accomunate da caratteristiche importanti come la tonalità e l'ordine soggetto-verbo-oggetto, così come dal fatto di servirsi tutte quante di un unico sistema di scrittura basato sui caratteri cinesi (汉字, usati anche in Corea, Giappone e Vietnam e noti anche come hanja, kanji e chu nom). Tutte queste parlate locali si possono classificare in base alla loro appartenenza a pochi "gruppi dialettali" noti come lingua mandarina, lingua Wu, lingua Hakka, la lingua Yue (la denominazione di "lingua" è dovuta al fatto che anticamente venivano semplicemente considerati "dialetti" del cinese, mentre in realtà costituiscono vere e proprie famiglie di lingue affini e distinte) e altre ancora.
A fronte di questa situazione la Cina offre oggi un panorama linguistico assai variegato, caratterizzato da centinaia di parlate locali, ciascuna contraddistinta dai suoi dialetti. Molte di queste lingue non sono mutuamente intelligibili.
La lingua maggiormente diffusa nella Cina continentale è il cinese mandarino, che viene parlato (in una qualche varietà locale) dal 70% della popolazione di madrelingua cinese. Grazie alla sua diffusione in tutto il Paese il mandarino è stato scelto agli inizi del XX secolo come base per la codifica di una pronuncia standard della lingua cinese, allo scopo di facilitare l'integrazione territoriale e culturale del paese.
Nel 1932 è stato così adottato ufficialmente il cosiddetto mandarino standard (普通话 o "lingua comune"), una pronuncia codificata a partire da una variante locale del cinese mandarino parlata nei pressi di Pechino (北京话). Il mandarino standard è divenuto successivamente lingua ufficiale della Repubblica Popolare Cinese, di Taiwan, riconosciuto a Singapore e in Malesia; è soprattutto una delle sei lingue ufficiali dell'ONU.
La scrittura del cinese si basa su un sistema di caratteri la cui origine risale a incisioni su ossa oracolari 甲骨文 (gusci di tartaruga e scapole di bue messi sul fuoco durante le divinazioni) risalenti a prima dell'età del bronzo. Il sistema di scrittura fu standardizzato per la prima volta nel III secolo a.C., ai tempi del primo imperatore della dinastia Qin, ed è stato riordinato nei dizionari con un sistema di 214 radicali detti radicali Kangxi (康熙部首), usati anche per riordinare gli hanja, kanji e chu nom. Pur avendo subito una naturale evoluzione nel corso dei secoli, il sistema di scrittura basato su caratteri è rimasto sostanzialmente integro negli anni. Negli anni cinquanta la Cina ha introdotto una riforma del sistema di scrittura con l'adozione dei cosiddetti caratteri semplificati (简体字). Questo sistema di scrittura è usato nella Repubblica Popolare Cinese e a Singapore, mentre a Taiwan e Hong Kong si usano ancora i caratteri tradizionali (繁体字). Ciascun carattere cinese può avere diverse pronunce a seconda della lingua del parlante, ma il suo significato non cambia. Spesso ciò avviene anche nel caso dei kanji e hanja e in svariati casi anche nei chu nom.
Il cinese standard è anche dotato di un sistema di romanizzazione ufficiale chiamato Hanyu Pinyin (汉语拼音), che permette di trascrivere la pronuncia standard dei caratteri cinesi servendosi dell'alfabeto latino e di alcuni diacritici eventuali. Il padre dello Pinyin, adottato ufficialmente in Cina l'11 febbraio 1958, viene spesso ritenuto Zhou Youguang (周有光). Il mandarino prevede in tutto 415 sillabe che possono essere pronunciate applicando quattro toni diversi, segnalati sopra le vocali come diacritici o accanto ad esse come numeri.
Oltre al cinese standard e alle varianti regionali e dialetti locali, vi sono altre lingue, diffuse specialmente nelle regioni più esterne, alcune delle quali sono riconosciute dallo Stato come seconde lingue minoritarie ufficiali, in particolare nelle regioni amministrative speciali: il mongolo nella Mongolia interna, il tibetano in Tibet, l'uiguro nello Sinkiang; e poi il coreano e il kazaco.
La Cina è una repubblica popolare e il massimo organo legislativo è il Congresso nazionale del popolo (全国人民代表大会), i cui rappresentanti rimangono in carica per cinque anni. L'elezione di tali rappresentanti avviene per via indiretta attraverso un sistema piramidale di assemblee e comitati: i cittadini riuniti in assemblee eleggono dei comitati, i cui rappresentanti a loro volta si riuniscono in assemblee per eleggere i propri rappresentanti di livello superiore e così via fino all'elezione dei membri del Congresso, che elegge a sua volta un Comitato permanente che ne esercita le funzioni negli intervalli tra le sessioni plenarie, che avvengono di norma una volta l'anno: in tali occasioni il Congresso può nominare il presidente della repubblica e i membri del governo, del quale supervisiona l'operato e all'occorrenza approva le leggi.
Il potere esecutivo è nelle mani del Consiglio di Stato (国务院), l'organo di governo del quale fanno parte il primo ministro (总理) e i capi dei vari ministeri, oltre a eventuali rappresentanti di agenzie statali di livello superiore a quello ministeriale (può trattarsi di agenzie di coordinamento). Fin dalla fondazione della Repubblica Popolare Cinese nel 1949 le più importanti cariche dello Stato sono sempre state occupate da dirigenti di alto livello del Partito Comunista Cinese (a titolo di esempio, l'attuale Presidente della Repubblica (主席) Xi Jinping (习近平) è anche segretario generale del partito; lo stesso valeva per il suo predecessore Hu Jintao 胡锦涛) con il risultato che la leadership politica dello Stato cinese ha sempre coinciso con il gruppo dirigente del Partito Comunista: ciò comporta che di fatto esiste un unico soggetto politico alla guida del Paese.
Le leggi approvate dal Congresso sono di solito proposte direttamente dal Consiglio di Stato, le quali sono il risultato delle decisioni prese all'interno del Politburo. Dal momento che il Congresso è composto per la maggior parte da iscritti al partito, l'esito delle votazioni è già noto in anticipo e l'approvazione delle leggi è un fatto quasi scontato (sebbene negli ultimi anni vi siano stati episodi in cui il Congresso non ha approvato in prima battuta alcuni provvedimenti proposti dal Consiglio di Stato).A capo del potere giudiziario vi è la Corte suprema del popolo, a cui spetta in ultima istanza il giudizio sui processi. Dal 2006 è l'unica avente titolo di pronunciare sentenze di condanna a morte.
Le province cinesi da sempre rivestono un importante ruolo culturale in Cina. I cinesi tendono a identificarsi con la provincia nativa e solitamente a ogni territorio provinciale corrispondono determinati stereotipi riferiti alla popolazione. I confini della maggior parte delle province cinesi furono stabiliti ai tempi della tarda dinastia Ming. La Cina ha una giurisdizione su ventidue province (e considera Taiwan la ventitreesima), cinque regioni autonome, quattro municipalità e due regioni amministrative speciali.
Oltre a rivendicare Taiwan, la Cina è stata coinvolta in una serie di altre dispute territoriali internazionali. Dal 1990 la Cina è impegnata in negoziati per risolvere le contese sui territori del Kashmir, tra cui una tratta di un confine conteso con l'India e una frontiera non ben definita con il Bhutan. La Cina contesta il possesso di diverse piccole isole nella parte orientale e sud del mar Cinese Meridionale: le isole Ryukyu e le isole Senkaku/Diaoyu al Giappone, la provincia dell'Arunachal Pradesh all'India, le isole Paracelso al Vietnam (attualmente sotto amministrazione cinese) e le isole Spratly ai diversi Stati sud-est asiatici. Il 21 maggio 2014 il presidente Xi, parlando a una conferenza a Shanghai, si impegna a risolvere pacificamente queste contestazioni territoriali affermando: «La Cina intende perseguire la soluzione pacifica delle controversie con altri Stati sovrani sui diritti e gli interessi territoriali e marittimi».
La Costituzione della Repubblica Popolare Cinese, quella corrente, fu adottata dal V Congresso Nazionale del Popolo il 4 dicembre 1982.
La prima università nazionale cinese venne fondata nel dicembre 1898, col nome di Università Imperiale della capitale: si tratta dell'Università di Pechino, (in cinese conosciuta col nome di Beidà, 北京大学 oppure 北大), è una delle più rinomate a livello internazionale.
Dal 1986 l'educazione obbligatoria comprende la formazione primaria e media, che complessivamente durano nove anni. Nel 2010 circa l'82,5% degli studenti hanno continuato a studiare nelle scuole secondarie. Il gāokǎo (高考S), l'esame di Stato d'ammissione all'università, è un prerequisito per accedere alla maggior parte delle istituzioni dell'educazione superiore. Sempre nel 2010 il 27% dei diplomati di scuola secondaria hanno continuato a studiare nelle università. L'orientamento professionale è a disposizione degli studenti dei livelli secondari e terziari. Nel febbraio del 2006 il governo si è impegnato a rendere completamente gratuiti i primi nove anni d'istruzione. La spesa annuale per l'istruzione è aumentata da meno di 50 miliardi di dollari statunitensi nel 2003 a più di 250 miliardi di dollari nel 2011. Tuttavia vi è ancora un grande divario nelle condizioni d'istruzione; per esempio, nel 2010 la spesa annuale per l'istruzione secondaria a Pechino era di circa 3300 $ per alunno, mentre nel Guizhou, una delle province più povere, non superava i 530 $ per alunno. Nel 2012 si sono iscritti circa l'89% dei cinesi d'età avanzata per frequentare la scuola secondaria. Nel 2007 c'erano 396 567 scuole primarie, 94 116 scuole secondarie e 2236 università. Nel 2010 la popolazione con più 15 anni d'età sapeva leggere e scrivere, paragonato col 20% del 1950. Va notato che gli studenti di Shanghai hanno ottenuto i migliori risultati in matematica, in scienze e in letteratura nell'esame PISA del 2012.
Il Ministero della Salute, insieme agli uffici sanitari provinciali, supervisiona i bisogni di salute della popolazione cinese. Sin dai primi anni cinquanta la politica sanitaria cinese ha prestato particolare attenzione alla salute pubblica e alla medicina preventiva. A quel tempo il Partito Comunista Cinese iniziò la "campagna patriottica della salute" che mirava a migliorare i servizi igienici, nonché il trattamento e la prevenzione di diverse patologie. Malattie come il colera, il tifo e la scarlattina, che precedentemente erano diffuse in Cina, furono quasi sradicate grazie a questa campagna. Dopo che Deng Xiaoping iniziò le riforme economiche del 1978 la salute pubblica cinese migliorò rapidamente per via di una migliore nutrizione, anche se molti dei servizi sanitari pubblici gratuiti scomparvero insieme con Comuni del Popolo. La sanità in Cina è stata quindi in gran parte privatizzata e ha registrato un significativo aumento della qualità. Nel 2009 il governo ha intrapreso un programma triennale su larga scala concernente l'assistenza sanitaria del valore di 124 miliardi di dollari. Questa iniziativa ha portato nel 2011 il 95% della popolazione cinese ad avere una copertura di base di assicurazione sanitaria. Nel 2011 la Cina era stimata per essere il terzo più grande fornitore al mondo di prodotti farmaceutici, ma la popolazione era colpita dallo sviluppo e dalla distribuzione di farmaci contraffatti.A partire dal 2012 l'aspettativa media di vita alla nascita è di 75 anni, e il tasso di mortalità infantile è del 12 per mille. Entrambi i dati sono migliorati in modo significativo dal 1950. Il tasso di arresto della crescita, una condizione causata dalla malnutrizione, è diminuito dal 33,1% del 1990 al 9,9% del 2010. Nonostante i significativi miglioramenti nella salute e la costruzione di strutture mediche avanzate, la Cina ha diversi problemi emergenti di sanità pubblica, come ad esempio le malattie respiratorie causate dall'inquinamento atmosferico diffuso, le centinaia di milioni di fumatori di sigarette e l'aumento dell'obesità tra i giovani abitanti dei centri urbani. La numericamente grande popolazione della Cina e le città densamente popolate hanno portato allo svilupparsi di gravi focolai di malattie negli ultimi anni, come ad esempio lo scoppio nel 2003 della SARS. Si stima che nel 2010 l'inquinamento atmosferico abbia causato 1,2 milioni di morti premature in Cina.
Le forze armate della Repubblica Popolare Cinese sono composte da Esercito Popolare di Liberazione, Polizia Armata del Popolo e milizia popolare. Il comando unificato di tutte le forze armate risiede presso la commissione militare centrale, mentre il Ministero della Difesa alle dipendenze del Consiglio di Stato si occupa di gestire la difesa nazionale.
Il fulcro delle forze armate cinesi è costituito dall'Esercito Popolare di Liberazione (中国人民解放军S, Zhōngguó Rénmín Jiěfàng JūnP, abbreviato in EPL; più comunemente noto come PLA, acronimo di People's Liberation Army) che, con un apparato di circa 2.285.000 soldati, è il più grande esercito permanente esistente al mondo.L'EPL è composto da Esercito (che conta su 1,25 milioni di unità in servizio attivo), Marina, Aeronautica e da una forza strategica denominata Secondo Corpo di Artiglieria, che gestisce il deterrente nucleare cinese.
Secondo i dati forniti dal governo cinese, il bilancio militare per il 2015 ammontava a 145 miliardi di dollari statunitensi, conquistando il secondo posto come più grande budget militare tra gli Stati del mondo. Tuttavia molte autorità, compresa la SIPRI e l'Ufficio del Segretario della Difesa statunitense, sostengono che questo budget non rifletta il reale livello di spesa militare, che si presume quindi assai più elevato rispetto ai dati ufficiali.Entrata ufficialmente in possesso di armi nucleari, la Cina ha aderito nel 1992 al trattato di non proliferazione nucleare. Non ci sono dati ufficiali sul numero di testate atomiche effettivamente operative, ma soltanto stime dei vettori (missili a breve, medio e lungo raggio) in possesso del Paese (nel 2015 il Dipartimento della Difesa americano stima in almeno 1200 SRBM e 50 o 60 ICBM). Varie istituzioni di monitoraggio delle potenze atomiche stimano il numero di testate effettive nell'ordine delle 240, ma circolano interpretazioni che stimano questa cifra essere assai più alta.La Cina è considerata sia una grande potenza militare regionale che una potenziale superpotenza militare. Per compensare ciò, a partire dai primi anni 2000 essa ha sviluppato numerose attività per allargare la propria potenziale azione, la sua prima portaerei è entrata in servizio nel 2012, e mantiene inoltre una consistente flotta di sottomarini, tra cui otto di attacco a propulsione nucleare e missili balistici sottomarini. La Cina ha inoltre creato una rete di relazioni militari straniere.Negli ultimi decenni la Cina ha compiuto progressi significativi nella modernizzazione della sua forza aerea grazie all'acquisto di aerei da combattimento russi come il Sukhoi Su-30 e anche mediante la produzione di propri velivoli moderni e in particolare il Chengdu J-10, J-20 e gli Shenyang J-11, J-15, J-16 e J-31. La Cina è inoltre impegnata nello sviluppo di un aereo stealth proprio e numerosi droni da combattimento. Il Paese ha inoltre aggiornato la sua forza terrestre, sostituendo il suo ormai vecchio parco di carri armati sovietici con numerose varianti del moderno ZTZ-99 e sistemi per migliorare il command and control warfare. La Cina ha inoltre sviluppato o acquisito numerosi sistemi missilistici avanzati, tra cui missili anti-satellite, missili da crociera e ICBM nucleari lanciati da sottomarini. Secondo i dati dell'Istituto Internazionale di Ricerche sulla Pace di Stoccolma, tra il 2010 e il 2014, la Cina è diventato il terzo più grande esportatore al mondo delle principali armi con un incremento del 143% rispetto al periodo 2005-2009.Questa crescita smisurata ha portato la Cina nel 2015 a dover frenare le esportazioni di droni e supercomputers. La Cina ha rafforzato il controllo sul suo settore tecnologico in quanto cerca di evitare infiltrazioni di spie straniere, puntando alla costruzione di aziende tecnologiche competitive a livello mondiale, che possano rendere il paese tecnologicamente autosufficiente dall'Occidente.La marina dell'Esercito Popolare di Liberazione, fino ai primi anni novanta del XX secolo la marina militare ha ricoperto un ruolo subordinato alle forze armate terrestri. Ha subito in seguito una rapida modernizzazione ed è ormai, nel XXI secolo inoltrato, la terza più potente al mondo, con oltre 200 000 uomini, organizzata in tre grandi flotte: Flotta del mare del nord con sede a Tsingtao, la flotta del mar oriente con sede a Ningbo e la flotta del mar del sud con sede a Zhanjiang. Il suo teatro d'operazioni si estende fin dove la Cina ha o prevede di avere basi d'appoggio: Maldive, Bangladesh, Pakistan, Gibuti e Birmania.
Fino al 1911 la Cina era una monarchia, formalmente facente capo all'imperatore.
La rivoluzione cinese del 1911 portò alla deposizione dell'ultimo imperatore Pu Yi (all'epoca ancora bambino) e alla proclamazione della prima Repubblica di Cina nel 1912 sotto la presidenza di Sun Yat-sen. Il panorama politico del Paese fu determinato dal partito nazionalista Kuomintang, che a ridosso della seconda guerra mondiale era divenuto di fatto l'unico partito al governo. Gli anni quaranta furono dominati dallo scontro tra le forze nazionaliste e quelle del nascente Partito Comunista Cinese. Dopo la fine della seconda guerra mondiale la situazione sfociò in una vera e propria guerra civile che coinvolse l'intero Paese. Essa si concluse nel 1949 con la vittoria delle forze comuniste. In quello stesso anno il partito nazionalista del Guomindang trasferì formalmente la capitale della Repubblica di Cina presso Taipei sull'isola di Formosa, dove si rifugiò l'intero governo repubblicano, che continuò a rivendicare la sovranità territoriale sull'intero territorio della Cina e delle sue isole. Nel mese di ottobre dello stesso anno il Partito Comunista proclamò la nascita della Repubblica Popolare Cinese, rivendicando a sua volta la sovranità su tutto il territorio precedentemente governato dalla Repubblica di Cina, ivi inclusa la stessa isola di Formosa, sulla quale però non aveva modo di esercitare alcun potere effettivo. Da allora la Cina continentale è sotto il diretto controllo e l'amministrazione diretta del Partito Comunista Cinese, che include formalmente Taiwan tra l'elenco delle proprie province, sebbene non eserciti su di essa alcun controllo. Di converso il governo di Taiwan rivendica e mantiene il proprio status di governo indipendente, non rinunciando al diritto alla sovranità formale sulla Cina continentale, che è anche scritto nella sua stessa costituzione.
Per più di quindici anni la comunità internazionale non riconobbe la Repubblica Popolare Cinese come Stato sovrano. Fino al 1971 fu infatti un rappresentante della Repubblica di Cina a sedere sul seggio cinese all'Assemblea delle Nazioni Unite e presso il Consiglio di Sicurezza dell'ONU. A partire dal 1971 la maggior parte degli Stati del mondo riconobbero la Repubblica Popolare come legittimo rappresentante della Cina nel panorama internazionale, chiudendo formalmente le loro relazioni diplomatiche con Taiwan e nel 1971 il seggio cinese all'ONU passò alla Repubblica Popolare.
Questa particolare situazione, in cui due governi contemporaneamente esistenti de facto rivendicano entrambi la sovranità sul territorio cinese, è espressa e sintetizzata nel principio "un Paese, due sistemi", reso celebre dopo esser stato formulato dal leader comunista Deng Xiaoping.
Dal 1949 il Partito Comunista Cinese è l'unico soggetto politico alla guida del Paese. Esso è il secondo più grande partito del mondo con più di 97 milioni di membri, dietro solo al Bharatiya Janata Party.Alla sua fondazione la Repubblica Popolare Cinese era uno Stato socialista con un'economia pianificata, votato alla realizzazione del socialismo reale. Dopo la morte di Mao Zedong nel 1976 il Partito Comunista Cinese sotto la guida del nuovo segretario generale Deng Xiaoping iniziò una serie di riforme economiche che segnarono il passaggio al cosiddetto socialismo con caratteristiche cinesi o socialismo di mercato.
Appartengono alla Repubblica Popolare Cinese anche le città di Hong Kong e di Macao, che fino alla fine del XX secolo erano le ultime colonie in terra d'Asia rispettivamente di Regno Unito e Portogallo. Hong Kong tuttora infatti presenta varie caratteristiche del Regno Unito, come ad esempio la guida automobilistica sulla corsia di sinistra.
La Repubblica Popolare Cinese intrattiene relazioni diplomatiche con 171 Paesi e conta 162 ambasciate proprie all'estero. La sua legittimità è contestata dalla Repubblica di Cina e da pochi altri Paesi; è infatti il più grande e popoloso Stato ad avere un riconoscimento limitato. Nel 1971 la Repubblica Popolare Cinese ha sostituito la Repubblica di Cina come unico rappresentante della Cina alle Nazioni Unite ed è uno dei cinque membri permanenti del Consiglio di sicurezza. La Cina è anche un ex membro e leader del movimento dei Paesi non allineati e si considera ancora oggi un portavoce per i Paesi in via di sviluppo. Insieme a Brasile, Russia, India e Sudafrica, la Cina è un membro del gruppo BRICS che comprende le principali economie emergenti.La Cina è anche membro dello SCO, un'alleanza militare di cui è uno dei cinque membri fondatori. È inoltre membro del Comitato Zangger.
Sotto la sua interpretazione della politica di una sola Cina, Pechino pone delle condizioni nello stabilire relazioni diplomatiche con Paesi che riconoscono Taiwan e non mantengono alcun legame ufficiale con il governo della Repubblica di Cina. I funzionari cinesi in numerose occasioni hanno protestato con Paesi esteri che hanno aperto sedi diplomatiche e rapporti commerciali con Taiwan, in particolare in materia di vendita di armamenti.Gran parte della attuale politica estera cinese si basa sui cinque principi della coesistenza pacifica e sono inoltre guidati dal concetto di "armonia senza uniformità", che incoraggia le relazioni diplomatiche tra gli Stati nonostante vi siano differenze ideologiche. Questa politica può portare la Cina a sostenere stati considerati pericolosi o repressivi da parte delle nazioni occidentali, come lo Zimbabwe, la Corea del Nord e l'Iran. La Cina ha una stretta relazione economica e militare con la Russia e i due Stati votano spesso all'unisono nel Consiglio di sicurezza delle Nazioni Unite.
Il movimento democratico cinese, gli attivisti sociali e alcuni membri del Partito Comunista Cinese ritengono necessaria una riforma politica e sociale. Mentre i controlli dello Stato sull'economia e sul sociale sono stati notevolmente ridotti a partire dal 1970, la libertà politica è ancora fortemente limitata. La Costituzione della Repubblica Popolare Cinese afferma che i "diritti fondamentali" dei cittadini comprendono: la libertà di parola, la libertà di stampa, il diritto a un giusto processo, la libertà di religione, il suffragio universale e i diritti di proprietà. Tuttavia tali disposizioni non garantiscono una significativa protezione contro l'azione penale da parte dello Stato. Anche se qualche critica delle politiche del governo e del Partito Comunista è generalmente tollerata, la censura di parola e di informazione politica, in particolare su internet, è abitualmente utilizzata per prevenire azioni collettive. Nel 2005 Reporter senza frontiere ha classificato la Cina al 159º posto, su 167 Stati considerati, nel suo annuale World Press Freedom Index, indicando pertanto un livello molto basso di libertà di stampa. Nel 2016 la Cina ha occupato il 176º posto, su 180 Paesi analizzati.I migranti dalle campagne alle città si trovano spesso a essere trattati come cittadini di seconda classe da parte del sistema di registrazione hukou delle famiglie, che controlla l'accesso alle prestazioni statali. I diritti di proprietà vengono spesso scarsamente protetti e la tassazione colpisce in modo sproporzionato i cittadini più poveri. Tuttavia un certo numero di imposte rurali sono state ridotte o abolite a partire dai primi anni duemila e dei servizi sociali aggiuntivi sono stati forniti agli abitanti delle campagne.Un certo numero di governi stranieri, le principali agenzie di stampa straniere e alcune ONG criticano l'applicazione dei diritti umani in Cina e in particolare facendo riferimento a episodi di detenzione senza processo, aborti obbligati, confessioni forzate, torture, restrizioni dei diritti fondamentali, e il ricorso eccessivo alla pena di morte. Il governo è solito a sopprimere con la forza le manifestazioni e proteste popolari considerate una potenziale minaccia per la stabilità sociale, come è avvenuto durante la protesta di piazza Tienanmen (天安门广场) del 1989. A seguito di una dimostrazione su larga scala a Pechino nel 1999, il Partito Comunista ha lanciato una campagna per eliminare la pratica spirituale del Falun Gong (法轮功) con conseguenti arresti di massa, detenzioni illegali e episodi di torture e decessi in carcere. Alcuni ricercatori ritengono inoltre che decine di migliaia di aderenti al Falun Gong siano prigionieri e un minor numero di uiguri e tibetani potrebbero essere stati uccisi per fomentare il commercio di organi umani. Lo Stato cinese viene anche regolarmente accusato di repressioni su vasta scala e abusi riguardanti i diritti umani nella regione del Tibet e nello Xinjiang, tra cui interventi violenti da parte della polizia e soppressione del culto religioso.Il governo cinese ha risposto alle critiche straniere sostenendo che il diritto alla sussistenza e allo sviluppo economico è un prerequisito per gli altri tipi di diritti umani e che il concetto di "diritti umani" dovrebbe tener conto del livello attuale di un Paese in sviluppo economico. Inoltre in Cina è stato sottolineato l'aumento a partire dal 1970 della qualità di vita, del tasso di alfabetizzazione e dell'aspettativa di vita media, così come il miglioramento della sicurezza sul lavoro e la prevenzione contro le calamità naturali, come le perenni inondazioni del fiume Giallo. Alcuni politici cinesi si sono inoltre espressi a sostegno della democratizzazione, anche se altri rimangono di stampo più conservatore. Sono stati condotti alcuni grandi sforzi di riforma; per esempio, nel novembre 2013 il governo ha annunciato piani per ridurre la politica del figlio unico e abolire il molto criticato programma di rieducazione attraverso il lavoro, tuttavia alcuni gruppi a sostegno dei diritti umani hanno rilevato che tali riforme siano state in gran parte di facciata. Durante gli anni duemila e nei primi anni duemiladieci il governo cinese si è dimostrato sempre più tollerante nei confronti delle ONG che offrono soluzioni pratiche ed efficienti ai problemi sociali, ma tali attività del "terzo settore" sono comunque rimaste fortemente regolamentate.
Il “Lychee and Dog Meat Festival”, comunemente conosciuto come Yulin Dog Meat Festival, è una celebrazione popolare, tenuta annualmente nell’omonima città, nella regione Guangxi, nel sud est della Cina. Questa festa “folkloristica” inizia in concomitanza al solstizio estivo (21 giugno), e per tutta la sua durata, i 10 giorni successivi, si stima che vengano uccisi tra i 10.000 e i 15.000 cani (ma anche gatti), con lo scopo di essere trasformati in cibo. Il festival fece il suo debutto il 21 giugno 2009, grazie all’iniziativa di alcuni venditori che, appoggiati dalle autorità locali, decisero di creare un evento in grado di attrarre turisti e promuovere il consumo di carne canina, tradizione tipica del Paese. Ad opporsi a tale celebrazione sono stati animalisti cinesi e internazionali che spesso hanno salvato diversi cani. Nel 2020, a seguito della pandemia di COVID-19, la Cina ha ufficialmente vietato il consumo di carne di cane e di gatto.
La Cina ha rimosso l'omosessualità dalla lista delle malattie mentali nel 2001.
L'economia cinese è la seconda maggiore economia al mondo per PIL (nominale) prodotto, alle spalle degli Stati Uniti d'America, mentre per PIL pro capite nominale è al 59º posto (2020).
Dal 1949, anno di fondazione della Repubblica Popolare, il governo portò avanti un modello di economia pianificata (计划经济) in stile sovietico, strutturato su piani quinquennali che determinavano gli obiettivi per agricoltura e industria. L'agricoltura venne collettivizzata, la terra divenne proprietà dello Stato, i mercati locali aboliti e la maggior parte delle industrie di settori strategici passò sotto diretto controllo statale. Tuttavia, i piani economici non portarono i risultati sperati.
Alla morte di Mao nel 1976 seguirono diverse vicende politiche interne al Partito Comunista, che si conclusero con l'elezione di Deng Xiaoping a segretario generale. Sotto la sua influenza, dal 1978-1979 il sistema politico-economico cinese abbandonò il modello pianificato in favore del socialismo con caratteristiche cinesi (有中国特色社会主义). Con questa espressione, coniata da Deng, si indica un sistema statale basato sue due principi cardine: da un lato il monopolio del Partito Comunista sulla sfera politica, dall'altro l'apertura del sistema economico a principi del libero mercato. Si tratta di un processo graduale che ebbe inizio a partire dalle ZES o Zone Economiche Speciali (经济特区), una selezione di province cinesi in cui vennero applicate in via sperimentale le prime riforme di apertura del mercato. In concomitanza con l'avvio del programma delle "quattro modernizzazioni" 四个现代化 (agricoltura, industria, scienza e tecnologia, apparato militare), questo segnò l'avvio di un lungo processo di crescita economica durato oltre trent'anni, basato tra gli altri su due fattori chiave: la grande quantità di manodopera a basso costo disponibile sul mercato del lavoro e il gran numero di investimenti diretti effettuati da compagnie straniere, attratte dalle possibilità offerte dalla delocalizzazione produttiva delle loro strutture in Cina. Un altro fattore chiave da considerare è, secondo alcuni, la svalutazione competitiva del renminbi (人民币) che ha caratterizzato questo lungo periodo.
La borsa di Shanghai è la quinta a livello mondiale per capitalizzazione complessiva. Dopo oltre due decenni di crescita del PIL con valori superiori al 10% negli ultimi anni l'economia cinese continua a crescere, ma a un tasso ridotto, che nel 2015 ha raggiunto il minimo storico (le stime sono ancora incerte, a seconda delle fonti oscillano tra il 4% e il 7%).
Il 1º dicembre 2015 il renminbi cinese è divenuto una delle sei valute di riserva approvate dal FMI: la direzione del FMI ha motivato questa decisione asserendo che, oltre al fatto che nel 2014 le esportazioni della Cina hanno totalizzato il 12,4% degli scambi internazionali mondiali, il renminbi ottempera al requisito di essere una valuta "ampiamente utilizzata" nelle transazioni internazionali.
Il Paese ha anche sperimentato un impressionante sviluppo delle proprie infrastrutture e trasporti. Tuttavia fino al 2004 la Costituzione cinese non riconosceva la proprietà privata. Ai cinesi è concesso acquistare beni e immobili, ma la terra rimane tuttora proprietà unicamente dello Stato, che la può affidare ai contadini con contratti di usufrutto della durata massima di novant'anni.
Il sistema energetico è ancora inefficiente: sebbene negli ultimi decenni del Novecento e nei primi del duemila la Cina sia il maggior consumatore mondiale di elettricità, ha bisogno di molta più energia della media dei Paesi OCSE per svolgere gli stessi processi industriali e circa il 70% della produzione viene dalle centrali a carbone, il combustibile fossile di cui la Cina è più ricca (i maggiori giacimenti si trovano nello Xinjang). Per ovviare a questo ritardo strutturale il governo sta promuovendo fortemente fonti di energia più pulite: la Cina è il secondo Paese al mondo per produzione di energia eolica dopo gli Stati Uniti e sfrutta molto anche il suo potenziale idroelettrico (degna di nota è la diga delle tre gole, la più grande al mondo); sono inoltre attive quattro centrali nucleari, per un totale di undici reattori e altri diciassette sono in costruzione con l'obiettivo di soddisfare il 6% del fabbisogno energetico con l'energia nucleare entro il 2020.
La classe media cinese (definita come la popolazione con un reddito annuo compreso tra 10.000 e 60.000 dollari statunitensi) nel 2012 contava più di 300 milioni di individui. Secondo il rapporto Hurun il numero di miliardari in dollari statunitensi in Cina è aumentato da 130 del 2009 ai 251 del 2012, conferendo alla Cina il secondo numero più alto al mondo di miliardari. Nel 2012 il mercato al dettaglio nazionale della Cina si è attestato a più di 20 miliardi di yuan (3,2 miliardi di dollari statunitensi). e vede una crescita di oltre il 12% annuo, mentre il mercato dei beni di lusso si è ampliato enormemente, con il 27,5% della quota globale. Tuttavia negli ultimi anni la rapida crescita economica della Cina ha contribuito a una grave inflazione, che ha comportato una maggiore regolamentazione da parte del governo. La Cina accusa un elevato livello di disuguaglianza economica ed esso è aumentato negli ultimi decenni. Nel 2012 il coefficiente di Gini della Cina era 0,474.
Nel 2013 la Cina possedeva il maggior numero di cellulari attivi rispetto a qualsiasi Paese del mondo, con oltre 1 miliardo di utenti registrati a febbraio 2012. Il Paese conta anche il maggior numero al mondo di utenti di internet e della banda larga, con oltre 591 milioni al 2013, che corrispondono a circa il 44% della sua popolazione. Un rapporto dello stesso anno ha rilevato che la velocità media nazionale della connessione ad internet è 3,14 MB/s. Al luglio 2013 da sola contava il 24% dei dispositivi collegati a internet nel mondo.China Telecom e China Unicom, i due maggiori fornitori di banda larga a livello mondiale, possiedono il 20% degli abbonati alla banda larga di tutto il mondo. Da sola China Telecom serve oltre 50 milioni di abbonati, mentre la China Unicom ne ha oltre 40 milioni. Diverse società di telecomunicazioni cinesi, in particolare Huawei e ZTE, sono state accusati di spionaggio a favore delle autorità militari cinesi.Nel 2015 la Cina sta sviluppando un proprio sistema di navigazione satellitare, chiamato Beidou, che ha iniziato a offrire servizi di navigazione commerciale in Asia nel 2012 e si prevede che possa offrire una copertura globale entro il 2020.
La rete stradale cinese si estende per una lunghezza complessiva di 1,87 milioni di km, concentrati maggiormente lungo la zona costiera, di cui 34.300 km sono costituiti da strade a scorrimento veloce. A partire dagli anni novanta i collegamenti stradali sono notevolmente aumentati grazie alla costruzione di una rete autostradale che collega l'intera nazione, conosciuta come National Trunk Highway System (NTHS): alla fine del 2011 si contano in Cina 53.000 km di autostrade il che rende il sistema autostradale più lungo del mondo. Nel 1991 vi erano solo sei passaggi sul tratto principale del fiume Yangtze, che taglia in due il Paese; nell'ottobre 2014 se ne contavano ottantuno tra ponti e gallerie.
La Cina vanta il più grande mercato automobilistico al mondo, dopo aver superato gli Stati Uniti sia nelle vendite di auto sia della produzione. Nel 2009 le vendite di automobili hanno superato i 13,6 milioni e si stima che raggiungano i 40 milioni entro il 2020. Un effetto collaterale della rapida crescita della rete stradale della Cina è stato un aumento significativo degli incidenti stradali, anche a causa delle regole della strada mal applicate; solo nel 2011 circa 62 000 cinesi sono morti in incidenti stradali. Nelle aree urbane le biciclette rimangono un comune mezzo di trasporto, nonostante la crescente prevalenza di automobili. Al 2012 si contavano circa 470 milioni di biciclette nel paese.
Le ferrovie della Cina, di proprietà dello Stato, sono tra le più trafficate del mondo. Il treno costituisce, insieme agli autobus, il mezzo di trasporto più frequentato anche per le tratte lunghe, vista la relativa onerosità dei viaggi aerei. Lo sviluppo del sistema ferroviario, monopolizzato dallo Stato, è stata la risposta privilegiata alla crescente domanda di trasporti che ha accompagnato lo sviluppo economico cinese ed è per questo che molti centri urbani in forte crescita si stanno dotando di trasporti pubblici su rotaie. Nel 2006 le ferrovie cinesi gestivano un quarto del volume di traffico ferroviario di tutto il mondo. Dal 2013 il paese vanta 103.144 km di ferrovia, la terza rete più lunga del mondo. Tutte le province e le regioni sono collegate alla rete ferroviaria, ad eccezione di Macao. Le ferrovie si sforzano di soddisfare l'enorme domanda, in particolare durante la festa del Capodanno cinese, quando si realizza la più grande migrazione umana annuale del mondo.Nel 2013 le ferrovie cinesi permisero 2 106 milioni spostamenti di utenti, generando 1 059,56 miliardi di passeggeri per chilometro e trasportarono 3 967 milioni di tonnellate di merci, generando 2 917,4 miliardi di tonnellate di merci per chilometri. È degna di nota la ferrovia del Qingzang, inaugurata nel 2006 a coronamento di un progetto iniziato negli anni cinquanta, che collega Lhasa, capitale del Tibet, al resto della rete nazionale: è la strada ferrata più alta del mondo, sviluppandosi per l'80% del suo percorso oltre i 4 000 metri e toccando i 5072 m a Tang Gu La, ed è per questo anche una delle infrastrutture ferroviarie di più alto livello tecnologico.
La ferrovia ad alta velocità in Cina, costruita a partire dai primi anni 2000, nel 2013 contava una rete di 11028 km ed era la rete di ferrovia ad alta velocità più lunga al mondo. La rete comprende la ferrovia Pechino-Canton-Shenzhen-Hong Kong, la singola linea ad alta velocità più lunga al mondo, e la linea ad alta velocità Pechino-Shanghai, che ha tre dei più lunghi ponti ferroviari di tutto il mondo. Si prevede che la rete ad alta velocità possa raggiungere i 16.000 km complessivi entro il 2020. Il Transrapid di Shanghai, che raggiunge 431 km/h, è il più veloce servizio ferroviario commerciale nel mondo.
A partire da maggio 2014 venti città cinesi possiedono sistemi di trasporto pubblico urbano, con una dozzina di città che le raggiungeranno entro il 2020. La metropolitana di Shanghai, la metropolitana di Pechino, la metropolitana di Canton, la MTR di Hong Kong e la metropolitana di Shenzhen sono tra le più lunghe e le più trafficate del mondo. Hanno costruito una rete metropolitana, nell'ordine: Pechino (1969), Hong Kong (1979), Tientsin (1980), Shanghai (1995), Canton (1999), Changchun (2002), Dalian (2003), Shenzhen (2004), Wuhan (2004), Nanchino (2005) e Chongqing (2005), Shenyang (2009), Chengdu e Foshan (2010), Xi'an (2011), Hangzhou, Suzhou e Kunming nel 2012, Harbin e Zhengzhou nel 2013, nel 2014 è la volta di Changsha, Ningbo, Wuxi, Qingdao e Nanchang (2015), nel 2016 il servizio di metropolitana si avvia a Nanning, Fuzhou, Hefei e a Dongguan, nel 2017 tocca a Shijiazhuang, Guiyang e Xiamen, inaugura nel 2018 a Ürümqi e l’ultima inaugurata è la metropolitana di Lanzhou il 20 giugno 2019.
Nel 2016 la rete aeroportuale della Cina era composta da 218 aeroporti civili e nello stesso anno veniva superata per la prima volta la quota di un miliardo di passeggeri annui. Nel 2013 più di due terzi degli aeroporti in costruzione in tutto il mondo erano in Cina e la statunitense Boeing si aspetta che la flotta cinese degli aerei commerciali possa crescere dai 1.910 aeromobili del 2011 ai 5.980 nel 2031. Con la rapida espansione nel settore dell'aviazione civile, i maggiori aeroporti della Cina sono stati inseriti nelle liste degli aeroporti più trafficati al mondo. Nel 2013 l'aeroporto di Pechino-Capitale si piazzava al secondo posto per traffico passeggeri al mondo (nel 2002 copriva la 26ª posizione). Nel 2010 l'aeroporto internazionale di Hong Kong e l'aeroporto internazionale di Shanghai-Pudong erano al primo e al terzo posto nel trasporto merci.
Circa l'80% dello spazio aereo della Cina rimane limitato per uso militare e le compagnie aeree cinesi sono tra le meno efficienti tra le compagnie asiatiche in termini di ritardi. La Cina possiede inoltre 2.000 porti marittimi e fluviali, 130 circa dei quali sono aperti ai traffici internazionali. Nel 2012 i porti di Shanghai, di Hong Kong, di Shenzhen, di Ningbo-Zhoushan, di Guangzhou, di Qingdao, di Tianjin e di Dalian erano classificati tra i primi al mondo nel traffico container e merci.
Il 23 ottobre 2018 è stato aperto il Ponte Hong Kong-Zhuhai-Macao, il ponte più lungo del mondo.
Il territorio cinese, quarto Paese del mondo per estensione, varia in altitudine dal livello del mare a est, alla vetta dell'Everest (la montagna più alta del mondo), al confine con il Nepal. Le regioni meridionali confinanti con Laos, Vietnam e Myanmar sono ricoperte da foreste pluviali tropicali, mentre in Mongolia interna sul permafrost dei monti Da Hinggan cresce una vegetazione simile alla tundra. La Cina ospita inoltre le più importanti zone umide dell'Estremo Oriente, il più lungo fiume dell'Asia (il Fiume Azzurro) e le sorgenti di due fiumi di inestimabile importanza per centinaia di milioni di persone dell'Asia meridionale e sud-orientale, ossia il Gange e il Mekong. Tuttavia un quinto della Cina è coperto anche da deserti, soprattutto nel nord-ovest del Paese, e aride steppe ricoprono vaste zone dei monti Altai, Tian Shan e Kunlun nell'estremo ovest, regioni che non possono essere raggiunte né dal monsone di sud-ovest, bloccato dall'altopiano tibetano, né da quello di sud-est, che non raggiunge la zona per la notevole distanza dal mare. Questa gran diversità di topografia e habitat ha portato a un notevole sviluppo della vita vegetale e animale.
In Cina si riscontra una gran varietà di foreste. Sia nelle zone nord-orientali sia in quelle nord-occidentali si innalzano montagne ricoperte da gelide foreste di conifere in cui vivono animali come l'alce e l'orso dal collare, oltre a circa 120 specie di uccelli. Nelle foreste di conifere più umide, spesso si sviluppano boschetti di bambù, rimpiazzati, ad altitudini più elevate, da boscaglie di rododendri, ginepri e tassi. Le foreste subtropicali, che dominano le regioni della Cina centrale e meridionale, sono il regno di circa 146.000 specie vegetali, ma anche del famoso panda gigante, del rinopiteco dorato e della tigre della Cina meridionale. Le foreste pluviali tropicali e quelle monsoniche, confinate allo Yunnan e ad Hainan, contengono circa un quarto di tutte le specie vegetali e animali della Cina.
La Cina ha aumentato la copertura forestale del 40% tra il 1990 e il 2020.
Le praterie ricoprono circa un terzo della superficie totale della Cina. Di queste le più vaste e fertili sono concentrate quasi tutte in Mongolia interna, Ningxia, in alcune zone del Qinghai e in Tibet. Queste distese erbose sono l'habitat principale di tre specie a rischio estinzione: il cavallo di Przewalski, l'asino selvatico asiatico e il cammello della Battriana (l'antenato dei cammelli domestici). Spesso gli animali selvatici entrano in competizione diretta con quelli domestici e perciò i carnivori presenti nell'area vengono avvelenati o catturati con trappole; molto frequenti sono anche gli incendi appiccati volutamente dall'uomo per incrementare le zone di pascolo. Tale pratica è stata recentemente vietata dal governo, ma nelle aree più remote la legge è difficile da far rispettare.
Gli habitat d'acqua dolce ricoprono un ruolo importantissimo in Cina e un'altissima percentuale della popolazione dipende direttamente dalle zone umide, paludi, fiumi e laghi per l'attività economica, l'irrigazione e l'acqua potabile. Sette dei più importanti fiumi del mondo nascono dagli altopiani della Cina occidentale. Il Fiume Giallo (Huang He), il Fiume Azzurro (Chang Jiang), il Lancang Jiang (Mekong) e il Salween nascono dalle zone orientali dell'altopiano del Tibet-Qinghai, mentre l'Indo, il Gange e il Brahmaputra da quelle meridionali. Questi fiumi sono una fonte inesauribile di acqua, utilizzata sia per bere sia a scopo agricolo, ma anche un'importantissima via di comunicazione; non bisogna inoltre dimenticare l'importanza culturale e religiosa che rivestono per circa due miliardi di abitanti di Cina, India, Pakistan, Bangladesh e Asia sud-orientale. I fiumi suddetti danno origine a molte delle migliaia di laghi d'acqua dolce della regione.
Nel nord-est si trova la maggior parte delle paludi d'acqua dolce della Cina. Un'area di 20 000 chilometri quadrati della pianura di Sanjiang, nell'Heilongjiang, è essenzialmente una distesa di laghi d'acqua dolce poco profondi e di letti fluviali dove i fiumi Heilongjiang, Sungari e Wusuli si riuniscono insieme. Questo ecosistema si riscontra anche nel Jilin, nel Liaoning e in Mongolia interna. Una delle più note aree protette di palude è la riserva naturale di Zhalong, un'area di 2 000 chilometri quadrati, creata nel 1979 per proteggere i siti di nidificazione della gru della Manciuria e di altri uccelli che vi trascorrono l'inverno. Queste paludi sono anche di grande valore per la raccolta di canne, la maggior parte delle quali viene trasformata in pasta per carta. Gli uccelli acquatici possono vivere nei terreni di raccolta delle canne, almeno ai livelli attuali, dando vita a un connubio tra conservazione della natura e sviluppo economico. Nel Sichuan occidentale le paludi offrono terreno di nidificazione alle gru collonero e alle oche indiane.
Tra i laghi della Cina vi sono le più famose zone umide dello Stato: il Poyang Hu, nel Jiangxi, e il Dongting Hu, nell'Hunan. Il Dongting Hu, il secondo lago d'acqua dolce più grande della Cina, è di estrema importanza per varie specie di animali selvatici, come il delfino di fiume del Fiume Azzurro e lo storione cinese, ma anche per molti uccelli acquatici che vi svernano. Il Poyang Hu è formato da un complesso di laghetti e zone paludose la cui estensione varia stagionalmente; le inondazioni estive rendono fertilissimo il terreno circostante in autunno e tale caratteristica attrae sia i contadini che gli uccelli migratori. L'importanza dell'area è difficile da sopravvalutare, dato che questi laghi costituiscono l'habitat di svernamento per la quasi totalità della popolazione globale di gru siberiana (circa duecento esemplari), così come per cinquecentomila uccelli che fanno del Poyang Hu la propria dimora durante i mesi invernali. Tuttavia dal 2000 alcuni dei più grandi laghi del Poyang sono rimasti in secca alla fine dell'autunno e gli uccelli acquatici si sono ritrovati con una minore disponibilità di cibo.
Circa metà dei laghi della Cina sono salati e anche questi, come quelli d'acqua dolce, offrono rifugio a moltissimi uccelli acquatici. Quasi tutti sono concentrati nella Cina nord-occidentale, nei bacini endoreici dell'altopiano tibetano settentrionale e del bacino del Qaidam. Il più grande di essi è il Qinghai, uno specchio d'acqua di 4.426 km2 che ogni estate attrae migliaia di uccelli, compresi i cormorani, i gabbiani del Pallas, le oche indiane e le avocette bianche e nere. Allo stesso modo il bacino del Tarim, nello Sinkiang, dà sostentamento a una delle più grandi popolazioni di cicogne nere della Cina. La zona dell'altopiano di Ordos, in Mongolia interna, così come il Taolimiao-Alashan Nur (un lago dello Sinkiang), offre terreno di nidificazione al raro gabbiano relitto. La maggior parte di questi laghi e paludi varia di livello a seconda delle stagioni ed è minacciata dal sempre più consistente bisogno d'acqua per l'utilizzo umano.
La linea costiera della Cina si snoda per circa 18.000 km e si estende dal golfo di Bohai, gelato in inverno, alle acque tropicali del mar Cinese Meridionale. Le zone umide costiere sono un'importante zona di sosta per gli uccelli che seguono la rotta migratoria tra la Siberia e l'Australia. L'isola di Chongming, nel delta del Fiume Azzurro, presso Shanghai (la più grande città della Cina e una delle regioni a maggior sviluppo demografico) gioca un'importanza vitale per questi migratori.
Fin dai tempi antichi la cultura cinese è stata fortemente influenzata dal confucianesimo e dalle correnti filosofiche. Per gran parte del periodo dinastico la possibilità di scalare la piramide sociale era correlata all'ottenere un buon risultato nel prestigioso esame imperiale, istituzione che risale alla dinastia Han. L'enfasi dell'esame scritto ha influenzato la percezione generale della raffinatezza culturale, portando a ritenere che la calligrafia, la poesia e la pittura fossero forme d'arte superiori alla danza e al teatro. La cultura cinese ha sempre sottolineato un profondo senso della storia e della prospettiva dell'introspezione nazionale. Gli esami meritrocratici sono ancora molto apprezzati nella Cina odierna.I primi leader della Repubblica Popolare Cinese erano nati durante il tradizionale ordine imperiale, ma furono influenzati dal movimento del 4 maggio e dagli ideali riformisti. Pertanto cercarono di modificare alcuni aspetti tradizionali della cultura, come il possesso della terra, il sessismo e il sistema di istruzione di stampo confuciano; conservando invece altre caratteristiche come la struttura familiare e l'obbedienza allo Stato. Alcuni osservatori hanno visto il periodo successivo alla costituzione della RPC del 1949 come continuazione della tradizionale dinastica cinese, mentre altri hanno sostenuto che il Partito Comunista abbia danneggiato le fondamenta della cultura cinese, in particolare attraverso la rivoluzione culturale del 1960 che ha radicalmente modificato molti aspetti tradizionali della cultura, classificandoli come "regressivi o dannosi" e "vestigia feudali". Molti aspetti importanti della cultura e morale cinese, come il confucianesimo, l'arte, la letteratura e le arti dello spettacolo, come l'opera di Pechino, hanno subito modifiche per essere conformi con le politiche governative e di propaganda.Il governo ha accettato numerosi elementi della cultura tradizionale cinese come parte integrante della società. Con l'ascesa del nazionalismo e la fine della rivoluzione culturale si è assistito a una forte ripresa delle varie forme d'arte della letteratura, della musica, del cinema, della moda e dell'architettura e l'artigianato ha suscitato un grande interesse nazionale e internazionale.
L'architettura cinese tradizionale è stata influenzata dall'arte greco-buddhista del I secolo d.C. Le costruzioni erano realizzate generalmente in legno e mattone, le colonne solitamente erano dotate di una base molto alta e prive di capitello. I tetti presentavano spesse gronde leggermente ricurve e rivolte verso l'alto. Vi sono varie decorazioni policrome, come piastrelle, tegole, intarsi, campane e stucchi, dotati di una vasta varietà di dettagli. Dopo l'avvento della RPC l'architettura ha subito un processo di rimodernamento e dal 1980 ha iniziato a diversificarsi.
La nascita della pittura cinese si stima sia avvenuta circa 5000 anni fa, quando i cinesi disegnavano immagini di esseri umani e animali nelle rocce grazie a coloranti minerali e compivano delle decorazioni su vari oggetti di ceramica. I disegni si sono poi evoluti in motivi mistici su pezzi bronzo. Le prime pitture su seta che sono giunte fino a noi, si presume che siano state dipinte circa 2000 anni addietro. I primi dipinti avevano come soggetto figure umane a raffigurazioni di paesaggi con uccelli e piante. A partire dal XVII secolo i dipinti provenienti dall'Europa sono stati introdotti nella Cina e questo tipo di arte venne chiamata "pittura occidentale" mentre l'arte nazionale assunse la denominazione di "pittura tradizionale cinese". In Estremo Oriente la rappresentazione dei paesaggi rurali è stata l'oggetto predominante dell'arte.
Al 2023 sono 57 i siti della Cina iscritti nella Lista dei patrimoni dell'umanità dell'UNESCO.
Il cinema ha fatto il suo ingresso in Cina nel 1896 e la prima produzione cinese è stata realizzata nove anni più tardi, nel 1905: Il monte Dingjun, una registrazione di un'opera di Pechino. Mentre durante ventesimo secolo il cinema è progredito in occidente, in Cina in pochi decenni è passato dal successo iniziale alla decadenza, riflettendo la situazione politica del Paese. Con la liberalizzazione del 1970 i film cinesi cominciarono ad apparire all'estero. Nel 1997 la Fabbrica dei sogni di Feng Xiaogang è diventato il primo film cinese a ottenere successo commerciale e di critica in Occidente. Tutti i film, anche stranieri, prima di essere proiettati nel Paese devono essere approvati dal Consiglio di Stato, il quale spesso interviene censurando alcune scene. Sette dei dieci film di maggior successo sono produzioni nazionali. L'industria cinematografica è in continua ascesa; Lost in Thailandia (2012) è stato il primo film a incassare più di un miliardo di yuan.Tra gli illustratori e designer cinesi che si sono affermati tra il XX e il XXI secolo si ricorda Tyrus Wong, che lavorò anche per la Walt Disney Productions e creatore del personaggio di Bambi.
Anche nel campo musicale il popolo cinese ha espresso importanti contributi e la musica cinese si è evoluta anche nel corso dei tempi moderni.
Per quanto concerne la danza si ricordano due particolari tipi di danza cinese: la Danza del leone e la Danza del drago. "Danza cinese" è un "termine generale" per la danza classica cinese, la danza popolare cinese e la danza popolare, ed è anche usato per riferirsi al termine generale per le discipline di danza cinesi che non sono state ancora suddivise.
La danza cinese è stata fondata negli anni '50. La formazione di base si basa sul sistema di allenamento del balletto e integra tecniche e abilità come arti marziali cinesi, opera tradizionale e acrobazie popolari come mani, occhi, corpo, gioco di gambe e passi; over è l'abilità nazionale della danza cinese Nel processo di salto: torcersi, inclinarsi, capovolgersi, schivare, aprirsi, saltare e muoversi. Anche le girelle laterali in aria hanno nuovi sviluppi.
La letteratura cinese è nata come un modo per preservare le memorie e le divinazioni sugli ossi oracolari. La vasta collezione di libri che sono stati conservati a partire dalla dinastia Zhou dimostrano la loro prestigio intellettuale. L'epoca della dinastia Zhou è spesso vista come un importante sviluppo culturale della Cina. I cinque punti cardinali erano alla base di quasi tutti i principali studi. I concetti trattati dai testi classici cinesi presentano una vasta gamma di argomenti, tra cui la poesia, l'astrologia, l'astronomia, il calendario e le costellazioni. Molti dei concetti tipici cinesi, come lo yin e yang, il qi e i quattro pilastri del destino in relazione con il cielo e la terra, sono stati teorizzati nei periodi dinastici. Alcuni dei più importanti scritti antichi sono I Ching e Shujing nei Quattro Libri e nei Cinque Classici.Il periodo di regno della dinastia Song fu anch'esso ricco di produzione di letteratura scientifica e ha visto la realizzazione di opere come Xin Yixiang Fayao di Su Song e Mengxi Bita di Shen Kuo. Sono state realizzate anche molte opere di storiografia e grandi enciclopedie, come Zizhi Tongjian di Sima Guang (1084) e i Quattro Grandi Libri dei Song completamente compilati e modificati nell'XI secolo.Molti dei personaggi della letteratura cinese facevano parte del governo del Paese o ricoprivano importanti posizioni. Essi parlavano consapevolmente e talvolta proponevano e dirigevano nuove forme di governo. Nel XVII secolo gli autori cinesi produssero da soli più testi che il resto del mondo. Molti romanzi come i Quattro grandi romanzi classici fecero nascere innumerevoli storie di finzione. Alla fine della dinastia Qing la cultura cinese si avviò verso una nuova era in cui la scrittura era alla portata dei cittadini comuni. Hu Shih e Lu Xun sono stati pionieri della letteratura moderna. Nel 2000 Gao Xingjian ha vinto il premio Nobel per la letteratura grazie ai suoi romanzi, come La montagna dell'anima, che è stata tradotta in diverse lingue. Il premio Nobel per la letteratura di Gao Xingjian ha suscitato polemiche nella Cina continentale. Alcune persone pensano che ci siano molti scrittori migliori in Cina, e ha vinto il premio per la sua posizione politica; alcune persone si oppongono all'affermazione del primo, credendo che abbia un significato positivo nella letteratura cinese.
Uno dei più importanti filosofi cinesi fu Confucio da cui derivò il movimento di pensiero noto come confucianesimo.
Altri importanti filosofi cinesi sono Sun Tzu, generale che scrisse "l'arte della guerra" e Laozi, fondatore del taoismo.
Nel XX secolo si affermò la dottrina politica, ma fondata sul pensiero del presidente cinese Mao Zedong, nota come maoismo.
La Cina è stata leader mondiale nel campo della scienza e della tecnologia fino dalla dinastia Ming. Antiche scoperte e invenzioni cinesi come la carta, la stampa, la bussola e la polvere da sparo si diffusero poi in Asia e in Europa. I matematici cinesi sono stati i primi a utilizzare i numeri negativi. Tuttavia, a partire dal XVII secolo, il mondo occidentale ha superato la Cina nello sviluppo scientifico e tecnologico. Le cause di questa grande divergenza continuano a essere discusse.Dopo le ripetute sconfitte militari da parte delle nazioni occidentali nel XIX secolo i riformatori cinesi iniziarono la promozione della scienza moderna e della tecnologia come parte del movimento di auto-rafforzamento. Dopo che i comunisti presero il potere nel 1949 si è cercato di organizzare la scienza e la tecnologia basandole sul modello dell'Unione Sovietica, in cui la ricerca era in gran parte pianificata dal governo centrale. Dopo la morte di Mao nel 1976 la scienza e tecnologia sono state comprese nelle "quattro modernizzazioni" e il sistema accademico di ispirazione sovietica è stato gradualmente riformato.
Dalla fine della rivoluzione culturale la Cina ha fatto significativi investimenti nel campo della ricerca scientifica, con 163 miliardi di dollari spesi in ricerca e sviluppo nel 2012. La scienza e la tecnologia sono considerati di vitale importanza per la realizzazione economica del Paese e per i suoi obiettivi politici e talvolta esse vengono prese come fonte di orgoglio nazionale tanto che a volte si descrive come "tecno-nazionalismo". Nonostante l'aumento delle spese in questo campo, il sistema di finanziamento non è ancora trasparente e la quota del bilancio si sta restringendo. Nel 2011 la Cina ha dedicato il 4,7% e l'11,8% del suo bilancio totale rispettivamente per la ricerca di base e la ricerca applicata, una percentuale significativamente inferiore alle principali potenze tecnologiche come gli Stati Uniti e il Giappone.La Cina sta rapidamente sviluppando un sistema di istruzione che ponga l'accento sulla scienza, sulla matematica e sull'ingegneria; nel 2009 ha prodotto oltre 10.000 laureati in ingegneria e 500.000 laureati scienze, più di qualsiasi altro Paese. La Cina è anche il secondo più grande editore al mondo di pubblicazioni scientifiche; la produzione nel solo 2010 è stata di 121.500 articoli, tra cui 5.200 apparsi sulle principali riviste scientifiche internazionali. Società tecnologiche cinesi come Huawei e Lenovo sono diventati leader mondiali nel settore delle telecomunicazioni e dei personal computer e i supercomputer cinesi sono costantemente classificati tra i più potenti al mondo. La Cina sta inoltre vivendo una significativa crescita nell'uso di robot industriali; tra il 2008 e il 2011 l'installazione di robot multiruolo in fabbriche cinesi è aumentato del 136%.
Il programma spaziale cinese è uno dei più attivi al mondo ed è fonte importante di orgoglio nazionale. Nel 1970 la Cina ha lanciato il suo primo satellite, il Dong Fang Hong I, diventando il quinto Paese a farlo in modo indipendente. Nel 2003 la Cina è diventata il terzo Paese a inviare autonomamente esseri umani nello spazio, grazie alla missione di Yang Liwei a bordo della Shenzhou 5; al 2015 dieci cittadini cinesi hanno viaggiato nello spazio, tra cui due donne. Nel 2011 è stato lanciato il primo laboratorio orbitale cinese, il Tiangong 1, e questo segna il primo passo di un progetto per assemblare una grande stazione abitata dai primi anni del 2020. Nel 2013 la Cina ha fatto atterrare con successo la sonda Chang'e 3 e il rover Yutu sulla Luna; vi è la previsione di raccogliere campioni di suolo lunare entro il 2017 Nel 2019 la Cina ha fatto allunare una sonda nel lato nascosto della Luna, prima al mondo.
24 aprile 1970: viene lanciato Dong Fang Hong 1, il primo satellite cinese lanciato nello spazio.
15 ottobre 2003: Yang Liwei è il primo cinese ad andare nello spazio
16 giugno 2012: Liu Yang è la prima donna cinese ad andare nello spazio
Nel campo della fisica da ricordare le figure di Tsung-Dao Lee e di Chen Ning Yang e i loro contributi alle scoperte riguardo alla particella elementare, vincitori del Premio Nobel per la fisica, nel 1957 (primi cinesi a vincere un Nobel).
Tra il XX e il XXI secolo si distinse la figura di Charles K. Kao, pioniere della fibra ottica, Premio Nobel per la fisica, nel 2009.
Un aspetto rilevante nell'ambito scientifico cinese è dato dalla medicina: tra i grandi medici e naturalisti cinesi spicca la figura di Li Shizhen (1518-1593), autore di un'enciclopedia medica e naturalistica chiamata Běncǎo Gāngmù (1596). La teoria della medicina tradizionale cinese si è formata fondamentalmente durante il periodo primaverile e autunnale e il periodo degli Stati Combattenti, ed è stata riassunta e sviluppata nelle dinastie successive. Inoltre, ha un'influenza di vasta portata sui paesi nel circolo culturale dei caratteri cinesi, come la medicina giapponese, la medicina coreana, la medicina coreana e la medicina vietnamita, tutte sviluppate sulla base della medicina tradizionale cinese.
La medicina tradizionale cinese racchiude l'esperienza e le conoscenze teoriche della lotta contro le malattie dell'antico popolo cinese: è un sistema medico teorico formatosi e sviluppato gradualmente attraverso la pratica medica a lungo termine sotto la guida dell'antico materialismo semplice e della dialettica spontanea. La teoria della medicina tradizionale cinese nel periodo primaverile e autunnale e nel periodo degli Stati Combattenti si è sostanzialmente formata, con l'emergere dell'anatomia e delle sottodiscipline mediche, e sono state adottate le "quattro diagnostiche". Il classico di medicina interna dell'imperatore giallo è una delle quattro opere classiche della medicina tradizionale cinese ed è anche il primo classico medico nella casa del tesoro della medicina cinese. Allo stesso tempo, è un capolavoro medico che studia la fisiologia umana, la patologia, la diagnostica, i principi di trattamento e la farmacologia. Teoricamente stabilito la "teoria dello Yin-Yang e dei cinque elementi", "teoria del polso", "teoria dello zangxiang", "teoria dei meridiani", "teoria dell'eziologia", "teoria della patogenesi", "malattia", "metodo diagnostico" nella medicina tradizionale cinese. Sul trattamento e sulle teorie della "conservazione della salute" e della "scienza della fortuna", in seguito la medicina tradizionale cinese e la conservazione della salute iniziarono a spiegare la fisiologia umana con yin e yang e cinque elementi, e "ingegneria medica", aghi d'oro, chiavi di bronzo, ecc. è apparso. Si riferisce alla medicina basata sulla medicina tradizionale creata dalla nazionalità Han in Cina, è una disciplina che studia la fisiologia umana, la patologia, la diagnosi e la prevenzione delle malattie.
Nel XX secolo un importante contributo alla teoria dei numeri venne dato da Chen Jingrun.
Dal 1989, la Cina è stata per 22 volte al 1º posto nella classifica delle nazioni stilata in ogni edizione delle Olimpiadi internazionali della matematica, vincendo un totale 168 medaglie d'oro, 36 d'argento e 6 di bronzo.
La Cina vanta una delle più antiche culture sportive al mondo. Vi sono testimonianze che il tiro con l'arco (shèjiàn) sia praticato fin dalla dinastia Zhou occidentale. Il gioco con la spada (jianshu) e (cuju) è uno sport che risale anch'esso alle prime dinastie. Alcuni degli sport più popolari del Paese includono; le arti marziali, la pallacanestro, il calcio, il ping pong, il nuoto e il biliardo. Giochi da tavolo come il Go (noto in Cina come weiqi), lo Xiangqi, il Mahjong e più recentemente gli scacchi, sono praticati a livello professionale.La forma fisica è ampiamente sottolineata nella cultura cinese con ginnastica mattutina, con il qigong e il taijiquan, che sono ampiamente praticati, e le palestre e centri di fitness guadagnano sempre più popolarità. I giovani cinesi apprezzano anche il calcio e il basket, in particolare nei centri urbani. La Cina ha ospitato nel 2019 la XVII edizione della FIBA World Cup. La National Basketball Association statunitense ha un enorme seguito tra i giovani cinesi, con giocatori cinesi come Yao Ming e Jeremy Lin tenuti in grande considerazione. La Cina è inoltre la patria di un gran numero di ciclisti, con circa 470 milioni di biciclette registrate nel 2012. Molti sport più tradizionali, come il dragonboat, il wrestling in stile mongolo e le corse dei cavalli sono molto popolari.
Tra le migliori nuotatrici cinesi vi è Ye Shiwen, vincitrice, tra l'altro, dell'oro ai mondiali di Shanghai 2011 e vincitrice dell'oro alle olimpiadi di Londra.
La Nazionale di calcio della Cina, fondata nel 1924, ha ottenuto i migliori risultati, in particolare, in Coppa d'Asia raggiungendo il secondo posto nel 1984 e nel 2004, senza mai riuscire a vincere il titolo continentale. Nel 2002 la nazionale ha partecipato al Mondiale di calcio, uscendo al primo turno.
La prima medaglia olimpica per la Cina fu la medaglia d'oro conquistata nel tiro a segno da Xu Haifeng, ai Giochi olimpici di Los Angeles 1984.
L'atleta cinese più medagliata ai Giochi olimpici è Wu Minxia, nei tuffi, con 5 ori, 1 argento e 1 bronzo.
La Cina ha ospitato rispettivamente le olimpiadi e le paralimpiadi di Pechino 2008 e le olimpiadi e le paralimpiadi invernali di Pechino 2022. Con ciò Pechino è diventata la prima città ad ospitare l'edizione estiva e invernale.
Dal 2004 al 2019 si è svolto, presso il Circuito di Shanghai il Gran Premio di Cina nel Campionato mondiale di Formula 1. Nel 2022 Zhou Guanyu, ingaggiato dall'Alfa Romeo, è il primo pilota cinese a gareggiare in questa categoria riuscendo nell'impresa di andare a punti all'esordio.Sullo stesso circuito impiegato per la Formula 1, dal 2005 al 2008, si è svolto il Gran Premio motociclistico di Cina valevole per le classi 125, 250 e MotoGP. La prima edizione ha coinciso con la partecipazione, in qualità di wild card, di ben otto piloti cinesi tra 125 e 250. Il 2023 vede l'esordio di una casa motociclistica cinese in un campionato mondiale di motociclismo su pistaː viene infatti schierata la Kove 321RR nel Campionato mondiale Supersport 300.
La cucina cinese è molto varia ed è il risultato di millenni di storia e di sviluppo. Gli imperatori dell'antica Cina possedevano molte stanze adibite al pranzo nei loro palazzi, ognuna delle quali divisa in diverse zone, in cui era servito un piatto diverso. L'alimento base della cucina cinese è il riso, mentre il maiale è la carne più mangiata che rappresenta i tre quarti del totale svolgendo pertanto un ruolo fondamentale. La cucina cinese non può tuttavia considerarsi unica, in quanto coesistono numerosi stili, come la cucina di Hong Kong e il cibo cinese americano.
I principali ingredienti utilizzati nella dieta cinese sono il pollame, il maiale, il manzo, il vitello o l'agnello, le verdure, la frutta e i semi di soia. Tra le spezie più utilizzate vi è lo zenzero e l'aglio; spesso si trovano inoltre le arachidi, il lardo, l'aceto, il vino giallo, il brodo di pollo e maiale e la pasta di sesamo.La Cina è considerata il Paese di origine del tè, poiché vi sono stati sviluppati metodi di coltivazione e produzione antichi di questo prodotto. Al contrario dell'Occidente, i principali utensili per mangiare sono le bacchette; questa tradizione è nata in seguito alla consuetudine di avere pezzi di cibo molto piccoli. Tra i piatti più popolari della cucina cinese vi sono: carne di maiale con ananas, germogli di soia saltati, pollo con peperoncino piccante e uova fritte con fungo nero o di maiale con pezzi di aglio.. Tra i piatti della cucina cinese troviamo gli involtini primavera, i Jiaozi, i ravioli Shao Mai, il riso alla cantonese, l'anatra laccata alla pechinese, le uova dei cent'anni, le nuvole di drago, il pollo alle mandorle, gli spaghetti di riso, il gelato fritto, i gamberi alla piastra, i wonton e i nidi di rondine.
Il folclore cinese include anche canzoni, poesia, danze, burattini e racconti.
Il governo cinese riconosce sette festività per tutto il popolo e altre quattro dedicate solo a una categoria. Per questo motivo viene utilizzato sia il calendario gregoriano, sia il calendario cinese. Annualmente il Consiglio di Stato pubblica le date delle feste un paio di giorni prima del 1º gennaio. Dal 2011 le giornate di vacanza vengono correlate con il fine settimana, quindi le feste durano tre giorni.Il litchi o ciliegio della Cina (Litchi chinensis Sonn.) è una pianta della famiglia Sapindaceae, unica specie del genere Litchi.
È una pianta tropicale e subtropicale originaria della Cina meridionale e del sud-est asiatico, oggi coltivata in molte parti del mondo. Il frutto fresco ha una polpa bianca, delicata e profumata.L'albero del litchi è un sempreverde che raggiunge i 10-20 metri d'altezza, e porta frutti che possono raggiungere i 5 centimetri di lunghezza e i 4 di larghezza. L'esterno del frutto presenta una buccia di un colore che va dal rosa al rosso, estremamente scabra. La buccia non è commestibile ma si può togliere con facilità. L'interno del frutto presenta uno strato di polpa dolce, bianca e traslucida. I litchi entrano a far parte di una ampia varietà di piatti e dessert e in Cina sono particolarmente popolari.
I litchi, oltre che in Cina, sono coltivati anche in Brasile, Thailandia, Vietnam, Giappone, Bangladesh, Madagascar e nell'India settentrionale. Anche Sudafrica e Stati Uniti hanno una produzione rilevante di questo frutto. Nel Mediterraneo con opportuni accorgimenti può sopravvivere solo nella fascia climatica del limone, preferendo di tale fascia la parte più calda: estese e produttive piantagioni esistono in Israele. In Italia ci sono alcune coltivazioni in Sicilia e in Calabria ma, data la temperatura, potrebbe sopravvivere anche in Sardegna, dove non geli.
Il litchi è coltivato da molto tempo, e il primo documento scritto che ne attesta la coltivazione risale al 1059.
La coltivazione è cominciata in un'area meridionale della Cina, in Malaysia e Vietnam. Alberi selvatici crescono ancora nella Cina meridionale e sull'isola di Hainan. Ci sono molte storie riguardo all'uso del frutto come prelibatezza alla corte imperiale cinese. Fu per la prima volta descritto e fatto conoscere a occidente nel 1782.
La coltivazione del Litchi è cominciata in Cina, Malesia, e Vietnam settentrionale. Alberi selvatici crescono ancora nella foresta pluviale della provincia di Guangdong e sull'isola Hainan. Documenti non ufficiali indicano il litchi come una pianta coltivata almeno dal 2000 a.C.Nel primo secolo dopo Cristo, litchi freschi erano così richiesti dalla corte imperiale che fu istituito uno speciale servizio di corriere con cavalli veloci affinché portasse frutti freschi dal Guangdong. Ci fu una grande domanda di litchi anche durante la dinastia Song (960-1279), secondo Ts'ai Hsiang, nel suo Li chi pu (Trattato sui Litchi). Tale frutto era anche il preferito della favorita dell'imperatore Li Longji (Xuanzong), Yang Yuhuan (Yang Guifei). L'imperatore faceva trasportare i frutti alla capitale con grandissima spesa.Il litchi ha attratto presto l'attenzione degli esploratori europei. Juan González de Mendoza nel suo La storia del grande e potente reame di Cina (1585), basato sui racconti dei frati spagnoli che avevano visitato la Cina negli anni 70 del 1500, lodò moltissimo questo frutto:
Il litchi fu descritto scientificamente da Pierre Sonnerat (1748–1814) al ritorno dal suo viaggio in Cina e nel sud-est asiatico. Fu allora che fu introdotto a Riunione nel 1764 da Joseph-François Charpentier de Cossigny de Palma. Fu in seguito portato anche in Madagascar che ne è diventato un importante produttore.
Litchi chinensis è un sempreverde che spesso è alto meno di 10 metri, sebbene talvolta superi i 15. La corteccia è grigio-nera, i rami marrone-rosso. Le foglie, composite, misurano tra 10 e 25 cm, a volte di più, con 2-4 paia di foglioline. I fiori spuntano su un'infiorescenza terminale, con molte pannocchie che spuntano sulla cresciuta dell'anno. Le pannocchie crescono in gruppi di 10 o più, raggiungendo una lunghezza di 40 centimetri o più, e portando centinaia di piccoli fiori bianchi, gialli o verdi, con un profumo caratteristico.I frutti maturano in un tempo compreso tra gli 80 e i 112 giorni, a seconda del tempo, del clima e della cultivar. I frutti raggiungono dimensioni fino ai 5 centimetri di lunghezza i 5 di larghezza, con forme che variano dal rotondo, all'ovoide, ad una forma a cuore. La buccia, sottile ma non commestibile, è coperta di piccole protuberanze appuntite e all'inizio è verde ma con la maturazione diviene rossa o rosato-rossa. La buccia diviene marrone e secca se viene lasciata all'aria aperta dopo la raccolta. La parte carnosa e commestibile del frutto è un arillo, e circonda un seme unico ovale allungato, marrone scuro che ricorda quello delle nespole del Giappone. Il seme non è commestibile e raggiunge le dimensioni di 3,3 cm di lunghezza e dai 6 mm ad 1,2 cm di larghezza. Alcune cultivar producono un'alta percentuale di frutti con un seme abortito, molto più piccolo della norma, chiamato lingua di pollo. Questi frutti generalmente sono fatti pagare un prezzo maggiore, avendo una percentuale di polpa più alta.La polpa del frutto ha un delicato profumo e sapore di uva moscato e rosa.
Litchi chinensis fu descritto dal naturalista francese Pierre Sonnerat nel suo Voyage aux Indes orientales et à la Chine, fait depuis 1774 jusqu'à 1781 (1782).
Ci sono tre sottospecie, riconoscibili dalla disposizione dei fiori, dallo spessore dei rami, dal frutto e dal numero degli stami.
Litchi chinensis subsp. chinensis è l'unico litchi che ha importanza commerciale. Cresce selvatico nella Cina meridionale, in Bangladesh, nel Vietnam settentrionale, e in Cambogia. Ha rami sottili, i fiori hanno generalmente sei stami, i frutti sono lisci o con protuberanze fino a 2 millimetri.
Litchi chinensis subsp. philippinensis (Radlk.) Leenh. È una pianta selvatica comune nelle Filippine e in Papua Nuova Guinea che viene coltivata solo raramente. Ha rami sottili, 6-7 stami, frutti ovali con protuberanze spinose lunghe fino a 3 mm.
Litchi chinensis subsp. javensis. È conosciuta soltanto in coltivazione, in Malesia e Indonesia. Ha rami spessi, fiori con un numero di stami variabile da sette a undici, e frutti lisci con protuberanze fino ad 1 mm.
Ci sono moltissime cultivar di litchi, spesso con una confusione notevole in merito al loro nome e alla loro identificazione. Inoltre la stessa cultivar in climi distinti può produrre frutti assai diversi. Alcune cultivar poi hanno anche sinonimi diversi in diverse parti del mondo. Parte della difficoltà nell'attribuire un nome alle varietà di litchi comunque è imputabile alla trascrizione fonetica dei nomi delle cultivar cinesi, che per l'alfabeto latino non si presenta sempre semplice o univoca.
I paesi del sud est asiatico, assieme all'Australia, usano i nomi cinesi originali per la maggior parte delle cultivar, ma questo non accade ovunque. In India vengono coltivate più di una dozzina di cultivar diverse. In Sudafrica è coltivata principalmente la cultivar Mauritius. La maggior parte delle cultivar che si trovano negli stati uniti sono state importate dalla Cina, con l'eccezione della Groff, che è stata sviluppata alle Hawaii.Le cultivar più popolari in Cina sono: Sanyuehong, Baitangying, Baila, Shuidong, Feizixiao, Dazou, Heiye, Nuomici, Guiwei, Huaizhi, Lanzhu, e Chenzi. In India tra le altre cultivar si coltiva anche la Shahi (che ha la più alta percentuale di polpa), Dehra Dun, Early Large Red, Kalkattia, Rose Scented.In Italia le poche piante che si trovano in commercio appartengono generalmente ad una di queste varietà:
Kway Mai Pink: È conosciuta anche come Bosworth 3. I frutti sono molto saporiti, anche se sono relativamente piccoli. La buccia è rosa. La produzione del frutto è regolare.
Brewster: nota anche come Chen-Tze o Chenzi. Fu introdotta in Florida dalla Cina tra il 1903 e il 1906 da W.M. Brewster. Frutto grosso, a forma più o meno conica. I semi sono piuttosto grossi (in proporzione al frutto) e non formano spesso lingue di pollo. La pianta tende a produrre irregolarmente, ad anni alterni.
Sweetheart: Sweetheart è un marchio commerciale registrato per questa cultivar. La produzione di frutta di questa cultivar è regolare e abbondante. I frutti sono grandi e tutti con lingue di pollo.
Tai-so: o Tai-tsao. È coltivata specialmente nei dintorni di Canton. Il frutto ha un colore rosso acceso mentre la polpa è soda, croccante e molto dolce. Il frutto gocciola succo quando si rompe la buccia. La maturazione del frutto è precoce.
I litchi sono coltivati abbondantemente in Cina e anche altrove, come in Brasile, Sud-Est Asiatico, Pakistan, Bangladesh, India, Giappone meridionale, e più recentemente in California, Hawaii, Texas, Florida, nelle aree più umide dell'Australia orientale, in Madagascar e nelle regioni sub tropicali del Sudafrica, in Israele e anche in Messico.
In Italia solo recentemente si assiste a timidi tentativi di coltivazione in Sicilia, nonostante la pianta possa crescere "a partire" dalle zone in cui è coltivato al meglio il limone, ...e con temperature superiori. In tal caso è ovvia la necessità di irrigazioni, dato il clima mediterraneo secco in estate.
La pianta richiede un clima tropicale o subtropicale, che sia caldo ma che presenti anche una stagione fredda senza gelate o con leggere gelate che non vadano sotto i -4 °C (pena la morte della pianta), e una estate calda, umida, piovosa.
In fase di fioritura è sensibile a sbalzi di temperatura ed umidità.
La crescita migliore si ha su terreni ricchi, profondi, ben drenati, abbondanti in materia organica (quindi non calcarei). Una ampia scelta di cultivar è disponibile, con varietà a fruttificazione precoce o tardiva, le prime più adatte a climi freddi, le ultime a climi più caldi. Dato l'aspetto della pianta non è strano vederla utilizzata come pianta ornamentale.
I litchi sono venduti generalmente nei mercati asiatici, ma negli ultimi anni è possibile vederli anche nei supermercati e nella grande distribuzione. La buccia diventa marrone scuro quando il frutto è refrigerato, ma il sapore non ne viene influenzato: la versione in scatola invece viene venduta per tutto l'anno, ma i frutti inscatolati perdono parte del loro profumo. Il frutto può essere seccato anche con la buccia intatta, e in tal caso diviene marrone scuro.Secondo il folklore un litchi che non produce può essere cercinato, il che dovrebbe portare ad un aumento della fruttificazione.
I litchi di norma non si riproducono da seme, salvo nel caso di una selezione mirata ad ottenere nuove varietà. Inoltre una caratteristica desiderabile di una cultivar è avere molti (possibilmente tutti) i semi sotto forma di lingue di pollo, quindi abortivi e non utilizzabili per la riproduzione.
Le piante nate da seme inoltre, in aggiunta al fatto ovvio di non mantenere le caratteristiche delle piante madri, e ad avere la possibilità di frutti di qualità più scadente, richiedono molti anni per cominciare a fruttificare. Un'attesa di 20 anni tra la semina e la prima fruttificazione è normale, ma a volte passano anche 35 anni. Tutti questi limiti rendono la riproduzione da seme un pessimo modo per propagare i litchi.
Le talee di litchi possono attecchire, ma l'attecchimento non è semplice. Generalmente le talee per avere percentuali alte di attecchimento richiedono una nebulizzazione continuativa con appositi macchinari mentre vengono coltivate in pieno sole e concimate adeguatamente.
L'innesto del litchi è particolarmente difficile. Il cambio si attiva contemporaneamente su tutta la superficie del tronco solo per un brevissimo tempo. È sempre stata considerata una pianta estremamente difficile da innestare, indipendentemente dal metodo scelto. I risultati migliori si sono avuti usando semenzali particolarmente giovani.
La margotta è il metodo principale attraverso il quale vengono riprodotte le piante di litchi. È praticato da secoli: nella sua versione più antica si realizza cercinando un ramo e lasciandolo a guarire uno o due giorni, per poi applicare un impacco di fango e paglia al punto dove è stata praticata la cercinatura. L'impacco viene fasciato da un sacco e si provvede a tenerlo umido per un centinaio di giorni con annaffiature regolari. Dopo questi giorni se il ramo ha formato radici si recide e si pianta.
Le margotte moderne hanno sostituito al fango e alla paglia lo sfagno e ai sacchi la plastica: in questo modo si accorciano anche i tempi necessari all'emissione di radici (rendendo necessarie solo sei settimane). I rami migliori per la formazione delle radici sono, secondo uno studio messicano, quelli con un diametro compreso tra 15 e 20 mm, esposti al sole. È comunque possibile prelevare rami grossi fino a 10 cm di diametro.
Le margotte dopo essere state distaccate dall'albero richiedono un periodo più o meno lungo di ricovero in un ambiente ombroso e umido fino a che l'apparato radicale non sia ben sviluppato. Una volta che questo sia accaduto, comunque, le piante reagiscono bene, cominciando a produrre dai 2 ai 5 anni dopo il distacco dalla pianta madre, raggiungendo il massimo della produzione dopo 20-40 anni e producendo abbondantemente per oltre un secolo.
Valore calorico: 55-60 calorie per 100 grammi.
Il litchi contiene in media 72 mg di vitamina C in 100 grammi di frutta. In media nove litchi bastano per soddisfare il fabbisogno quotidiano di vitamina C di un uomo adulto.
Una tazza piena di litchi fornisce, tra le altre cose il 14% del fabbisogno quotidiano di rame, il 9% di fosforo, e il 6% di potassio per una dieta di 2000 chilocalorie.
Come molti alimenti vegetali i litchi hanno pochi grassi saturi, poco sodio e sono completamente privi di colesterolo. I litchi hanno una quantità moderata di polifenoli, comunque maggiore, secondo uno studio francese, di molti altri frutti analizzati. La maggior parte dei polifenoli comunque tende a deteriorarsi col passare del tempo, quindi è meglio consumare il frutto il prima possibile.Nella medicina tradizionale cinese il litchi è un frutto con proprietà calde e si sostiene che un eccessivo consumo di litchi possa, in casi estremi, portare a svenimenti o eruzioni cutanee.
Per gustarne a pieno il sapore il frutto può essere consumato fresco al naturale. Comunque si adatta anche molto bene a numerose ricette, con macedonia, aggiunto ai cocktail di spumante o rum, in sorbetti.Antonino Cinà (Palermo, 28 aprile 1945) è un mafioso ed ex medico italiano legato a Cosa nostra.
È stato il medico che ha curato Salvatore Riina e Bernardo Provenzano durante la loro latitanza con le famiglie.
Nato da una famiglia di lunga tradizione mafiosa, operante sin dagli anni sessanta viene per questo avviato giovanissimo al mondo della malavita. Nonostante ciò continua a frequentare gli studi e laureatosi diventa medico-analista. Prende servizio presso il reparto di Neurologia all’Ospedale Civico di Palermo.
Durante la sua attività oltre alle consuete visite iniziò presto a svolgere servizio di assistenza sanitaria e di pronto soccorso anche per i conflitti a fuoco, in particolare a favore dei cosiddetti "uomini d'onore". Ben presto diventa medico di fiducia di latitanti quali Totò Riina, Leoluca Bagarella e Bernardo Provenzano.
Verrà condannato sia in primo grado il 20 aprile 2018 che in secondo grado il 23 settembre 2021 a 12 anni in relazione alla trattativa Stato-mafia.La seconda guerra sino-giapponese (7 luglio 1937 - 2 settembre 1945) fu il maggiore conflitto mai avvenuto tra la Repubblica di Cina e l'Impero giapponese, e il più grande conflitto asiatico del XX secolo. Combattuta prima e durante la seconda guerra mondiale terminò con la resa incondizionata del Giappone il 2 settembre 1945, che mise fine alla seconda guerra mondiale.L'invasione della Cina, già flagellata da anni di guerra civile, costituiva parte del progetto strategico complessivo giapponese per assumere il controllo dell'Asia. Le prime avvisaglie di questo piano sono comunemente conosciute come "incidenti cinesi", fatti che la propaganda giapponese attribuì alla Cina in modo da legittimare le successive invasioni. L'Incidente di Mukden nel 1931 fu il casus belli dell'occupazione della Manciuria da parte del Giappone, mentre l'Incidente del ponte di Marco Polo segnò l'inizio dello scontro totale tra i due stati. La Cina non dichiarò ufficialmente guerra al Giappone fino al dicembre 1941, per timore di alienarsi gli aiuti delle potenze occidentali; una volta che il Giappone fu entrato in guerra contro gli Alleati, la Cina fu sciolta da questo vincolo e poté dichiarare apertamente guerra alle Potenze dell'Asse.Dal 1937 al 1941 la Cina combatté da sola, mentre dopo l'attacco di Pearl Harbor a fianco dei cinesi si schierarono anche le forze alleate, sia statunitensi sia sovietiche, che fornirono materiali, uomini e servizi addestrativi alle forze comandate da Chiang Kai-shek. Dopo la resa del Giappone, nazionalisti e comunisti cinesi tornarono a scontrarsi per il controllo del Paese, avviando così l'ultima fase della guerra civile.
In cinese questa guerra è nota principalmente come "Guerra di resistenza contro il Giappone" (抗日戰爭 o 抗日战争, Kàng Rì Zhànzhēng) ma è anche conosciuta con il nome di "Guerra degli otto anni di resistenza" (八年抗戰 o 八年抗战) o semplicemente "Guerra di resistenza" (抗戰 o 抗战). In Giappone è usato il termine "Guerra sino-giapponese" (日中戦争, Nicchū Sensō) in quanto ritenuto maggiormente neutrale.
Quando la guerra ebbe inizio nel luglio 1937 nei pressi di Pechino, il governo del Giappone usò l'espressione "Incidente della Cina del Nord" (北支事変, Hokushi Jihen) e con il suo estendersi ai dintorni di Shanghai, nei mesi successivi, mutò la denominazione in "Incidente cinese" (支那事変, Shina Jihen).
La parola "incidente" (事変, jihen) fu scelta dal Giappone in quanto nessuno dei due Stati aveva dichiarato guerra all'altro. Il Giappone voleva evitare l'intervento di altri Stati come gli USA o la Gran Bretagna mentre la Cina sperava di evitare l'embargo sulle forniture militari da parte degli USA, che il presidente Roosevelt avrebbe voluto imporre in base agli atti di neutralità proclamati negli anni trenta.
Quando, nel dicembre 1941, i due contendenti si dichiararono formalmente lo stato di guerra il Giappone utilizzò il termine "grande guerra asiatica del Pacifico" (大東亜戦争, Daitōa Sensō). Malgrado ciò, il governo giapponese continuò a usare "incidente cinese" nei documenti ufficiali mentre i media giapponesi parafrasarono spesso la versione ufficiale in "incidente Giappone-Cina" (日華事変, Nikka Jihen, 日支事変, Nisshi Jihen) forma già usata nei giornali durante gli anni trenta.
La definizione "seconda guerra sino-giapponese" non è mai stata utilizzata in Giappone in quanto la prima guerra sino-giapponese tra Giappone e Impero Qing del 1894 è a sua volta nota in giapponese come "Guerra tra Giappone e Qing" (日清戦争, Nisshin sensō).
Le origini della seconda guerra sino-giapponese possono essere fatte risalire alla prima guerra sino-giapponese del 1894-1895 in cui la Cina, governata dalla dinastia Qing, fu sconfitta dal Giappone e costretta a cedere l'isola di Taiwan e a riconoscere l'indipendenza della Corea nel Trattato di Shimonoseki. Il governo imperiale cinese era alla vigilia del suo collasso, che sarebbe stato favorito, di lì a poco, dalle rivolte interne e dalla pressione esercitata dalle potenze straniere; nello stesso periodo, il Giappone stava invece assurgendo a livello di grande potenza grazie alla politica di forzata modernizzazione intrapresa nell'epoca Meiji.In questo quadro, e in seguito alla Rivoluzione Xinhai del 1911, che rovesciò la dinastia Qing, fu fondata la Repubblica di Cina (1912). La giovane repubblica nacque debole a causa della presenza di forti poteri locali, ai cui vertici stavano i cosiddetti "signori della guerra", che spartirono il territorio in tanti microgoverni; per tale ragione, la possibilità di riunificare effettivamente la Nazione e resistere alla pressione dell'imperialismo straniero sembrò per lunghi anni una semplice chimera.Alcuni signori della guerra erano loro stessi alleati e sostenuti da potenze straniere interessate ad avere influenza in Cina. Ad esempio Zhang Zuolin, "signore" della Manciuria, aprì il suo territorio al Giappone sia in termini economici sia militari. Fu proprio in virtù di tali accordi con i poteri locali, durante i primi anni della repubblica cinese, che il governo giapponese cominciò a esercitare ed estendere la sua influenza in Cina. Nel 1915 il governo giapponese pubblicò le "ventuno domande" per definire i suoi interessi politici e commerciali in Cina e al termine della prima guerra mondiale subentrò alla sconfitta Germania nel controllo politico e militare dello Shandong.Il governo cinese Beiyang rimase incapace di resistere alle pressioni esterne fino alla Spedizione del Nord lanciata nel 1926 dal governo rivale del Kuomintang (KMT o governo nazionalista) con base a Canton. La "spedizione" attraversò la Cina fino a giungere nello Shandong dove il "signore della guerra" di Beiyang, Zhang Zongchang, appoggiato dai giapponesi, cercò di bloccare il tentativo nazionalista di unificare la Cina. I fatti culminarono con l'Incidente di Jinan del 1928, quando l'esercito del Kuomintang ebbe un breve conflitto con truppe giapponesi.Nello stesso anno il signore della guerra della Manciuria Zhang Zuolin fu assassinato a causa della sua diminuita disponibilità alla collaborazione con il Giappone. Nel 1928 il governo del Kuomintang, diretto da Chiang Kai-shek, dopo aver rotto l'alleanza con il Partito Comunista Cinese, riuscì infine a riunificare tutta la Cina. La persistenza di numerosi conflitti tra Cina e Giappone fu evidenziata dal nazionalismo cinese in uno degli obiettivi del documento Tre Principi del Popolo che incitava al rifiuto delle influenze straniere.
In realtà la Spedizione del Nord unificò solo in modo formale la Cina e i conflitti tra signori della guerra e diverse fazioni rivali del Kuomintang continuarono a rendere instabile la situazione interna. A ciò si aggiunse lo scontro con il Partito Comunista Cinese, che aveva inizialmente appoggiato e partecipato alla Spedizione del Nord ma che nel 1927 era stato fatto segno di un tentativo di annientamento da parte del Kuomintang. In effetti questo scontro divenne una vera e propria guerra civile (che finirà solo nel 1949) con il lancio delle Campagne di accerchiamento da parte del Kuomintang, che culmineranno con la famosa Lunga Marcia, che avrebbe permesso alle truppe controllate dal Partito Comunista di ritirarsi nel nord della Cina.
In questa situazione il governo nazionalista concentrò la massima attenzione alla situazione interna definendo la politica della "Pacificazione interna prima della resistenza esterna" (攘外必先安内). L'estrema instabilità della situazione cinese permise al Giappone di perseguire i suoi piani di aggressione con l'Invasione della Manciuria nel 1931 a seguito dell'Incidente di Mukden. Nel 1932 lo Stato-fantoccio del Manchukuò venne insediato in Manciuria sotto la guida dell'ultimo imperatore della dinastia Qing Puyi. Il nuovo Stato mancese, nell'ambito della politica estera giapponese, rappresentava una riserva di preziose materie prime e uno Stato-cuscinetto ai confini dell'Unione Sovietica.
Incapace di reagire militarmente la Cina si rivolse alla Società delle Nazioni per ottenere aiuto. L'indagine che ne seguì fu pubblicata nel rapporto Lytton che condannava il Giappone, con l'unico effetto di provocare il ritiro del Giappone stesso dalla Società delle Nazioni. D'altronde questo era lo spirito degli interventi della comunità internazionale, che negli anni del primo dopoguerra preferiva, in generale, la politica dell'"accomodamento" nei confronti dei conflitti bellici, limitandosi a dichiarazioni di censura ma senza nessun intervento diretto nei confronti degli stati aggressori.
All'incidente di Mukden seguì una lunga serie di altri conflitti tra i due Stati. Nel 1932, in seguito all'incidente del 28 gennaio, vi fu un breve scontro bellico, che portò alla smilitarizzazione della città di Shanghai, con il divieto per la Cina di detenere truppe nella regione. Nel 1933 il Giappone condusse un attacco nella regione della Grande Muraglia che portò al controllo della provincia di Rehe e alla smilitarizzazione della regione di Pechino-Tiensin. Il tentativo giapponese fu quello di creare una serie di regioni cuscinetto tra il Manchukuo e il governo nazionalista di Nanchino.
Le possibilità di manovra del Giappone furono ulteriormente incrementate dai conflitti interni tra le varie fazioni cinesi. Pochi anni dopo la Spedizione del Nord il governo nazionalista controllava solamente la regione intorno al delta del Fiume Giallo mentre il resto della Cina era sotto il controllo di signori regionali. Il Giappone sfruttò appieno queste possibilità stringendo patti locali con i poteri regionali e favorendo una politica definita di "specializzazione" della Cina del Nord (華北特殊化, húaběitèshūhùa) ossia un movimento fortemente autonomista nelle province di Chahar, Suiyuan, Hebei, Shanxi e Shandong.
Nel 1935, sotto la pressione del Giappone, la Cina firmò l'accordo He-Umezu, che proibiva al governo nazionalista di eseguire operazioni militari nella provincia di Hebei perdendone così di fatto il controllo. Nello stesso anno fu anche sottoscritto l'Accordo Chin-Doihara, che alienava al governo cinese il controllo della provincia del Chahar. Di fatto, al termine del 1935, il governo cinese aveva rinunciato a qualsiasi influenza nel nord della Cina dove furono insediati il "Concilio autonomo dell'Est-Hebei" e il "Concilio politico dell'Hebei-Chahar", di emanazione giapponese.
Nel 1937 il governo di Nanchino poteva disporre di 80 divisioni di fanteria, ciascuna con un organico di circa 8 000 uomini, nove brigate indipendenti, nove divisioni di cavalleria, 16 reggimenti di artiglieria e 3 battaglioni corazzati. La marina disponeva di un tonnellaggio complessivo di 59 000 tonnellate e l'aeronautica disponeva di circa 600 velivoli. Le unità cinesi erano dotate di armamento prodotto principalmente in Cina, presso gli arsenali di Hanyang e Guangdong. Solamente alcune unità addestrate da ufficiali tedeschi erano state riarmate con armi di produzione europea.
A queste unità bisogna aggiungere quelle dei "signori della guerra" locali e quelle sotto il controllo del Partito Comunista Cinese. Spesso si trattava di reparti scarsamente addestrati e con armamento sorpassato, anche se vi erano notevoli eccezioni come le unità del Guangxi e quelle del Guangdong o le divisioni di cavalleria musulmana del nordovest.
L'esercito giapponese, pur presentando una notevole capacità di movimento, non era preparato per sostenere una guerra di lunga durata. All'inizio del conflitto le forze presenti in Cina erano costituite da 17 divisioni di fanteria, composte ciascuna da 22 000 soldati e dotate di 5.800 cavalli, 9 500 fucili e mitragliatrici leggere, 600 mitragliatrici pesanti, 108 pezzi di artiglieria e 24 mezzi corazzati.
A queste andavano aggiunte alcune unità speciali. La marina disponeva di un dislocamento di 1 900 000 tonnellate e l'aviazione di 2 700 velivoli. All'inizio del conflitto ciascuna divisione giapponese era considerabile pari, come potenza di fuoco, a quattro divisioni cinesi.
Molti storici collocano l'inizio della seconda guerra sino-giapponese al 7 luglio 1937, giorno dell'incidente del ponte di Marco Polo (ponte Lugou) mentre alcuni storici cinesi retrodatano l'inizio della guerra al 18 settembre 1931 data dell'incidente di Mukden, in seguito al quale incominciarono i primi scontri a bassa intensità.
Dopo l'incidente del 7 luglio 1937 e il successivo scontro tra soldati cinesi e giapponesi a Langfang il 25 luglio 1937, i giapponesi inviarono ingenti rinforzi all'Armata di guarnigione in Cina e il primo ministro Fumimaro Konoe il 27 luglio annunciò pubblicamente davanti alla Dieta di Tokyo che il suo governo era ormai deciso a raggiungere un "Nuovo ordine" in Asia orientale. I militari giapponesi rassicurarono le autorità politiche civili affermando che la guerra sarebbe stata vinta in "tre mesi" e che era necessario "punire gli spudorati cinesi". Il 28 luglio 1937 il nuovo comandante dell'Armata di guarnigione in Cina, generale Kiyoshi Katsuki, dopo aver dichiarato che avrebbe sferrato un'"azione punitiva contro le truppe cinesi", incominciò concretamente le operazioni militari su larga scala che nella prima fase culminarono all'inizio di agosto con la battaglia di Pechino-Tientsin che si concluse con la vittoria nipponica e la conquista delle due città.
L'incidente del ponte di Marco Polo non solo segnò l'inizio di una guerra non dichiarata, fino al dicembre 1941, tra Cina e Giappone, ma rinsaldò anche la debole tregua che nel 1936 era stata attuata tra Kuomintang e Partito Comunista in funzione anti-giapponese; nata appunto dalla forzatura dell'incidente di Xi'an, dove Chiang Kai-shek era stato rapito da un "Signore della guerra" e rilasciato solamente dopo la stipula di un accordo con i comunisti, l'alleanza dette vita a un fronte unito antigiapponese che portò alcune unità comuniste a essere integrate nell'Esercito Rivoluzionario Nazionale (Ottava Armata della Strada, Nuova Quarta Armata) pur mantenendo i propri comandanti.
Il Giappone non aveva le forze, e neppure l'intenzione, di occupare e gestire tutta la Cina e in effetti, nella fase della loro massima espansione, i territori occupati consistettero nel nord (Manciuria e regione di Pechino), nelle regioni e città costiere e nella valle dello Yangtze, per il resto il proposito era la creazione di una serie di stati fantoccio filogiapponesi. A causa dell'atteggiamento di superiorità tenuto dai nipponici e delle atrocità (massacri di civili, campi di concentramento, utilizzo della popolazione come "cavia" per esperimenti medici, lavoro forzato) commesse dall'esercito, l'amministrazione giapponese fu estremamente impopolare.
La Cina, dal canto suo, era completamente impreparata a una guerra totale, essendo priva di un'industria pesante in grado di supportare lo sforzo bellico e con pochi mezzi corazzati e veicoli per lo spostamento delle truppe. Fino alla metà degli anni trenta la Cina aveva sperato che la Società delle Nazioni fosse in grado, e avesse l'intenzione, di proteggerla dall'espansionismo del Giappone. In aggiunta a tutto ciò il governo nazionalista di Nanchino era maggiormente interessato al confronto interno con il Partito comunista che alla difesa dell'integrità territoriale della Cina, in proposito Chiang Kai-shek soleva affermare:
La realizzazione di un fronte comune in funzione anti-giapponese, costituitosi già nel 1936, fu il risultato delle pressioni sia dei comunisti guidati da Mao Zedong dietro la spinta dell'Unione Sovietica, sia da una parte dei signori della guerra che vedevano nell'espansionismo nipponico un grave pericolo per la loro stessa sopravvivenza.
Sebbene i comunisti avessero costituito la Nuova Quarta Armata e l'Ottava Armata di Marcia che erano nominalmente sotto il comando dell'esercito nazionalista, il "fronte unito" non fu mai veramente unificato e ciascuna parte era pronta a cercare vantaggi nel caso di una sconfitta giapponese. Tutti questi fatti costrinsero la Cina ad adottare una strategia difensiva che aveva come primo obiettivo il preservare la propria forza militare evitando quindi un confronto totale con l'invasore, confronto che avrebbe potuto essere considerato un suicidio.
Le tensioni tra nazionalisti e comunisti non cessarono mai del tutto ed ebbero momenti di recrudescenza soprattutto nei territori dell'entroterra, meno esposti all'invasione nipponica. Partendo dalle loro basi nel nord della Cina, i comunisti estesero il più possibile le zone sotto la loro influenza, comportandosi come un vero e proprio Stato e applicando riforme amministrative e fiscali principalmente a favore della classe contadina proletaria attuando vere e proprie confische delle proprietà terriere. Con l'avvento del pieno potere a queste confische si aggiunse il massacro sistematico dei "padroni", cui dovevano assistere inorridite e spaventate le popolazioni dei villaggi.
Alcune unità cinesi continuarono a resistere anche in condizioni di completo accerchiamento, rendendo l'effettivo controllo del territorio molto difficoltoso per i giapponesi, che si ritrovarono a controllare effettivamente solo le città e le ferrovie, mentre le campagne erano spesso interessate alle azioni di gruppi di partigiani diretti soprattutto dal partito comunista.
Dopo la caduta di Pechino l'8 agosto 1937, le truppe giapponesi furono costantemente rinforzate e passarono dal 21 agosto alla guida del generale Hisaichi Terauchi, comandante della nuova Armata regionale della Cina settentrionale; a settembre queste forze occuparono la città di Datong, nello Shanxi e, dopo aver superato lo Huang Ho, avanzarono per 120 chilometri nello Hebei, tra Baoding e il Mar Giallo.
Subito dopo l'inizio dell'attacco giapponese Chiang Kai-shek comprese che per ottenere lo sperato aiuto degli Stati Uniti e delle altre nazioni la Cina avrebbe dovuto mostrare di possedere almeno una certa capacità di resistenza. Dato che una ritirata troppo rapida dalle zone costiere avrebbe allontanato la possibilità di appoggio estero, Chang decise di tentare la difesa di Shanghai e schierò le sue truppe migliori, le divisioni addestrate, organizzate e armate dagli istruttori tedeschi a difesa dei principali centri industriali.
La battaglia di Shanghai causò notevoli perdite su entrambi i fronti e finì con la ritirata cinese verso Nanchino, che cadde in mano giapponese pochi mesi dopo. Fu una battaglia durissima; i giapponesi dovettero mobilitare oltre 200 000 truppe dell'Armata di spedizione di Shanghai, insieme a numerosi mezzi navali e aerei per conquistare la città dopo oltre tre mesi di intensi combattimenti, le cui vittime superarono di gran lunga le previsioni iniziali. Per quanto riguarda i difensori cinesi, se da un punto di vista militare fu una sconfitta, essa raggiunse i suoi obiettivi politici mostrando al mondo la volontà della Cina di resistere.
La battaglia, nonostante la sua conclusione, ebbe quindi un effetto positivo sul morale dei cinesi, la cui capacità di resistenza era stata di molto sottovalutata dai giapponesi che avevano affermato per scherno di essere in grado di "...conquistare Shanghai in tre giorni e la Cina in tre mesi..".
Durante la fase di scontro frontale tra gli eserciti, fase che caratterizzò il primo periodo della guerra, i cinesi ebbero in effetti solo un limitato numero di successi a fronte di numerose sconfitte, vittorie quasi sempre ottenute grazie a una strategia di attesa. Il Giappone conquistò, durante le prime fasi dello scontro, vaste porzioni di territorio: all'inizio del 1938, pertanto, il quartier generale a Tokyo sperava ancora di consolidare quelle posizioni limitando l'ampiezza del conflitto nelle aree occupate intorno a Shanghai, Nanchino e la maggior parte della Cina settentrionale, al fine di preservare le forze per una resa dei conti anticipata con l'Unione Sovietica. Ma i generali nipponici che combattevano in Cina, galvanizzati dai successi, intensificarono la guerra e vennero infine sconfitti a Taierzhuang. L'esercito giapponese dovette allora cambiare strategia e concentrò quasi tutte le sue truppe, organizzate nell'Armata di spedizione della Cina centrale, per attaccare la città di Wuhan, divenuta nel frattempo il cuore politico, economico e militare della Cina, nella speranza di distruggere la capacità combattiva dell'Esercito rivoluzionario nazionale (ERN) e di costringere il governo del Kuomintang a negoziare la pace. Ma dopo la conquista della città di Wuhan il 20 ottobre 1938, il Kuomintamg si ritirò a Chongqing per fondare una capitale provvisoria e rifiutò ancora di negoziare, a meno che i giapponesi non accettassero un ritiro completo alle posizioni prima del 1937.
I giapponesi reagirono con massicci bombardamenti aerei su obiettivi civili in tutta la Cina non occupata (a cominciare dalla capitale provvisoria di Chongqing), che causarono milioni di morti, feriti e senza tetto. All'inizio del 1939 i cinesi ottennero importanti vittorie a Changsha e Guangxi, ma il tentativo di lanciare una controffensiva su vasta scala l'anno successivo fallì a causa delle limitate capacità dell'industria militare e della scarsa esperienza delle truppe. L'azione dell'esercito giapponese, d'altra parte, rallentò notevolmente, anche a causa dell'allungamento delle linee di rifornimento che divennero sempre più vulnerabili. La strategia cinese divenne allora quella di prolungare la guerra nell'attesa del momento in cui le forze sarebbero state sufficienti per sconfiggere l'avversario in campo aperto.
Le truppe cinesi incominciarono ad applicare la tecnica della "terra bruciata" allo scopo di ritardare l'avanzata nemica, distruggendo raccolti, dighe e argini in modo da provocare l'allagamento di vaste porzioni di territorio. Anche le installazioni industriali vennero trasportate dalle zone costiere a città dell'interno. L'Incidente di Tientsin dell'estate del 1939, con cui nazionalisti cinesi assassinarono un'importante personalità giapponese, mise a rischio i rapporti tra Gran Bretagna e Giappone, ma fu risolto in via diplomatica con la consegna alle forze di occupazione dei responsabili.
Nel 1940 la guerra entrò in una fase di stallo. Mentre il Giappone controllava la maggior parte delle zone costiere, la guerriglia continuava nelle zone conquistate impedendo anche la loro espansione. Il governo nazionalista, che nel frattempo, come già indicato, aveva spostato la sua capitale nella città di Chongqing, ben all'interno del territorio ancora sotto il suo controllo, benché fosse formalmente alleato nel "Fronte unito" con il Partito Comunista Cinese, che aveva le sue basi nello Shaansi, preferiva conservare ciò che rimaneva del suo esercito, evitando quindi d'impegnarlo in battaglie campali, nella previsione di un futuro confronto proprio con i comunisti.
Gli eventi avevano dimostrato che la Cina, con la sua scarsa capacità industriale e la limitata esperienza nella guerra moderna, non era in grado di lanciare una controffensiva in grande stile nei confronti del Giappone. Chiang Kai-shek non aveva certo intenzione di giocarsi il "tutto per tutto" rischiando il suo esercito male armato e scarsamente addestrato, in un'azione che avrebbe potuto culminare in un'ulteriore sconfitta che lo avrebbe lasciato indifeso sia verso i giapponesi, sia verso l'opposizione interna allo stesso Kuomintang.
Le truppe migliori erano state perse nella battaglia di Shanghai e ciò che ne restava costituiva il perno su cui si reggeva il resto dell'esercito. D'altra parte il Giappone aveva sofferto perdite inaspettate a causa della resistenza interna nei territori conquistati e aveva grossi problemi di amministrazione degli stessi, in quanto costretto a destinare una grossa parte delle sue truppe, e tutte quelle collaborazioniste, all'attività di guarnigione, principalmente per proteggere le linee di rifornimento.
L'inizio della guerra in Europa e la caduta della Francia nel 1940, non ebbero alcun riflesso sullo scenario cinese. Molti analisti militari avevano predetto che il Kuomintang non avrebbe potuto resistere a lungo con la maggior parte delle industrie collocate nelle aree più popolose conquistate o pericolosamente vicine alla linea del fronte e in assenza di sostanziali aiuti internazionali, che nessuno sembrava voler fornire vista l'alta probabilità di tracollo della Cina e anche per evitare uno scontro diretto con il Giappone.
Negli anni trenta l'Unione Sovietica, la Germania e l'Italia avevano fornito alla Cina un certo aiuto militare. L'Unione Sovietica, nel timore che il Giappone potesse tentare l'invasione della Siberia, e quindi, in caso di guerra in Europa, di dover combattere su due fronti, aiutò il governo nazionalista benché sperasse che il conflitto tra Cina e Giappone permettesse al Partito Comunista Cinese di avere un maggior peso nello scacchiere cinese. Nel settembre 1937 venne predisposta un'operazione segreta (Operazione Zet) avente lo scopo di fornire al governo nazionalista sia esperti tecnici e militari, tra cui il generale Georgy Zhukov, sia materiale bellico costituito da velivoli da caccia e bombardamento. L'Unione Sovietica inviò anche aiuti alle unità comuniste almeno fino a quando il suo ingresso in guerra, nel 1941, non assorbì del tutto le risorse disponibili.
Per ottenere una guerra tra Cina e Giappone, Stalin attivò come agente comunista il generale Zhang Zhi Zong, comandante della guarnigione Shanghai-Nanchino. Questi fece quanto in suo potere per scatenare la guerra tra Cina e Giappone, che avrebbe tenuto lontano quest'ultimo dal tentativo di entrare in Siberia, come Stalin temeva. Il generale Zhang Zhi Zong cercò inizialmente di convincere Chiang a sferrare il primo colpo contro il Giappone, ma questi esitava conoscendo lo strapotere militare giapponese. Il generale, su pressione dai russi, prese dunque l'iniziativa e costrinse con fatti di guerra e con menzogne ad attivare Chiang Kai-shek che il 16 agosto 1937 diede l'ordine di assalto generale contro le truppe giapponesi. Immediatamente Stalin si dette da fare per fornire armi alla Cina e il 21 agosto firmò un patto di non aggressione con il governo di Nanchino.
Essendo Chiang Kai-shek apertamente anticomunista e confidando in una sconfitta finale del Partito Comunista Cinese, la Germania fornì alla Cina nazionalista una grande quantità di armi e di istruttori. Ufficiali appartenenti al Kuomintang, tra cui Chiang Wei-kuo, secondogenito di Chiang Kai-shek, furono addestrati in Germania. Prima del 1939 la metà delle esportazioni tedesche di armi riguardò la Cina. Comunque il progetto di 30 nuove divisioni addestrate e armate come quelle tedesche non giunse mai a piena realizzazione, a causa dell'entrata del Giappone nell'Asse.
Ufficialmente Stati Uniti, Regno Unito e Francia rimasero neutrali riguardo al conflitto sino-giapponese fino al 1941 (l'Attacco di Pearl Harbor). Dopo tale data fornirono materiale e personale per aumentare le possibilità di resistenza della Cina Nazionalista.
Dal 1933 anche l'Italia aveva sviluppato una politica di sostegno al regime del Kuomintang, vendendo alcuni dei più moderni apparecchi da caccia (Fiat C.R.42, Breda Ba.27, Savoia-Marchetti S.M.81) e altre forniture militari (quali i tankette CV33). Da notare che lo stesso capo di Stato Maggiore dell'Aeronautica cinese era un ufficiale italiano, ossia il generale Roberto Lordi. L'Italia aveva offerto essenzialmente del supporto aereo sotto forma di mezzi, istruttori e tecnici e, grazie a una società mista italo-cinese, incominciò a installare una fabbrica aeronautica. Ma dopo l'adesione al Patto Anticomintern l'Italia si avvicinò al Giappone e fu una delle poche nazioni a fornire armi, apparecchi (in particolare i bombardieri Fiat B.R.20 con relativi istruttori) ed equipaggiamento all'esercito giapponese, ma in numero limitato, poiché l'Impero nipponico era ampiamente autosufficiente nella produzione di armi.
Seppur in maniera non ufficiale l'opinione pubblica statunitense, che all'inizio degli anni trenta era stata favorevole al Giappone, cominciò a orientarsi verso il Kuomintang, anche a causa delle notizie sul comportamento dell'esercito giapponese nei confronti dei civili. Nell'estate del 1941 gli Stati Uniti permisero la costituzione di un corpo di piloti volontari, detti poi le Tigri Volanti, dotati di velivoli di fabbricazione statunitense, per potenziare la difesa aerea cinese. In effetti i volontari non entrarono in azione fino a dopo lo scoppio delle ostilità tra Stati Uniti e Giappone. Un'altra azione anti-giapponese fu l'inasprimento dell'embargo sull'acciaio e sul petrolio nei confronti del Giappone, azione questa che convinse l'Impero del sol levante che gli Stati Uniti non avrebbero permesso ulteriori azioni militari nel sud-est asiatico alla ricerca soprattutto di petrolio, il che condusse all'Attacco di Pearl Harbor.
A partire dal 1940 il fronte rimase praticamente stabile: i cinesi erano riusciti a impedire la totale occupazione del loro territorio e le azioni di resistenza nelle parti occupate tenevano le truppe giapponesi in costante tensione logorandole lentamente e impedendo quindi l'organizzazione di nuove e vaste offensive, sebbene fossero a loro volta incapaci di lanciare una vera e propria controffensiva.
La creazione della Repubblica di Nanchino, uno stato fantoccio nei territori cinesi occupati, non sortì praticamente alcun effetto né sul piano politico né su quello militare; tale stato, governato da una figura di spicco uscita dal Kuomintang, Wang Jingwei, non ottenne alcun riconoscimento internazionale, al di fuori delle Potenze dell'Asse.
Nel 1940 l'esercito comunista cinese lanciò un'offensiva nel nord della Cina (Offensiva dei 100 reggimenti, agosto-dicembre 1940), distruggendo un nodo ferroviario e facendo saltare un'importante miniera di carbone. Ciò frustrò particolarmente l'esercito giapponese, che rispose con la politica dell'"uccidi tutti, depreda tutto, brucia tutto" (三光政策, Sānguāng Zhèngcè, in giapponese Sankō Seisaku, cioè "politica dei tre tutto"). A partire da questo momento le rappresaglie nei territori occupati s'intensificarono.
L'Attacco a Pearl Harbor del dicembre 1941, che coinvolse gli USA nel conflitto mondiale, modificò anche la situazione del conflitto cinese, facendolo diventare parte del conflitto generale. Il governo della Cina Nazionalista, che fino a quel momento aveva evitato di dichiarare apertamente guerra al Giappone per non vedersi chiusi del tutto gli aiuti dagli USA (in base alla politica di neutralità), formalizzò lo stato di guerra a partire dall'8 dicembre, il giorno dopo l'attacco. La prospettiva cambiava completamente e da una strategia di sopravvivenza si passò a una strategia per una vittoria definitiva.
L'esercito nazionalista ricevette consistenti aiuti sotto forma di materiale e personale per l'addestramento delle truppe e poté, in alcuni casi, passare all'offensiva. Forze cinesi presero parte alla campagna della Birmania. Nel 1942 Chiang Kai-shek venne riconosciuto come comandante in capo delle forze alleate in Cina, affiancato, per un certo tempo, dal comandante delle forze statunitensi nel teatro di guerra Cina, Birmania, India, Joseph Stilwell nel ruolo di capo dello stato maggiore. Le relazioni tra Stilwell e Chiang si deteriorarono velocemente a causa dell'inefficienza e della corruzione che affliggevano il governo cinese.
Stilwell criticò aspramente la condotta cinese della guerra sia sui media sia presso il presidente USA Franklin Delano Roosevelt, ma la sua speranza di ottenere il comando supremo delle truppe cinesi trovò la ferma opposizione di Chiang Kai-shek. Il generale cinese era esitante, anche a causa delle gravissime perdite già subite dalla Cina, a impegnare maggiormente le proprie forze in un conflitto che, al momento, non sembrava indicare chiaramente chi sarebbe stato il vincitore. Gli alleati persero rapidamente quindi la fiducia nella capacità cinese di condurre operazioni offensive in Asia e preferirono opporsi al Giappone impiegando una strategia di confronto "isola per isola" nell'Oceano Pacifico.
Lo scontro di interessi tra Cina, USA e Regno Unito emerse chiaramente durante la guerra nel Pacifico. Il premier inglese Winston Churchill si dimostrò riluttante a inviare nuove truppe in Indocina nel tentativo di riaprire la strada della Birmania, ossia un corridoio attraverso l'Indocina appunto per far affluire rifornimenti alla Cina i cui porti principali erano tutti in mano giapponese. Oltre alla prevedibile ostilità cinese verso la politica del premier britannico, Europe first, anche le richieste di ulteriore impegno militare cinese nella zona della Birmania vennero viste come un tentativo di usare la potenza cinese per difendere l'impero coloniale inglese nel sud est asiatico e proteggere l'India da un possibile attacco giapponese.
Chiang Kai-shek era invece convinto che la Cina avrebbe dovuto usare le sue truppe per proteggere le basi dei bombardieri statunitensi situate nel nordest del suo territorio, una strategia questa supportata anche da Claire Chennault. Un ulteriore motivo di attrito tra Cina e Regno Unito fu l'appoggio cinese all'indipendenza dell'India, posizione rimarcata in un incontro tra Chiang Kai-shek e il Mahatma Gandhi nel 1942. L'interesse statunitense per il teatro cinese era principalmente nella consapevolezza dell'alto numero di truppe giapponesi che questo impegnava e dalla possibilità di posizionare in territorio cinese basi aeree. Nel 1944, quando già la situazione del Giappone aveva cominciato a deteriorarsi, il Giappone lanciò una vasta operazione, operazione Ichigo, per attaccare appunto le basi aeree che avevano cominciato a essere operative.
Questa operazione portò all'occupazione del Hunan, del Henan e dello Guangxi. Nell'ultima fase della guerra il Giappone prese in considerazione di ritirare parte delle truppe schierate in Cina per affrontare gli USA, ma l'unico effetto di questo intendimento fu lo spostamento dell'armata del Guandong, operazione che finì per facilitare l'avanzata delle truppe dell'Unione Sovietica dopo la sua entrata in guerra contro il Giappone l'8 agosto 1945. Nel 1945 venne messo a punto un piano congiunto tra Cina e USA per liberare del tutto il territorio occupato dal Giappone, ma l'intervento dell'Unione Sovietica (Operazione tempesta d'Agosto) e la resa del Giappone con la conseguente fine della guerra non permisero di renderlo operativo.
Il 9 agosto del 1945, dopo lo sgancio delle bombe atomiche su Hiroshima e Nagasaki, l'Unione Sovietica denunciò il suo patto di non aggressione con il Giappone e attaccò i nipponici in Manciuria conseguentemente agli accordi presi a Jalta che prevedevano tale azione entro tre mesi dalla fine della guerra in Europa.
Gli accordi di Jalta prevedevano anche di firmare un trattato con Chiang Kai-shek, ma esso non fu mai stipulato, poiché era intenzione di Stalin occupare quanto più territorio possibile per sostenere la causa di Mao Zedong.
L'attacco sovietico fu portato da tre gruppi di armate, che in meno di due settimane distrussero l'esercito giapponese del Kwantung, forte di un milione di uomini, ma carente di adeguato equipaggiamento. Queste truppe si fermarono in Manciuria per dei mesi, creando nella popolazione cinese lo stesso risentimento verso i giapponesi per le nefandezze eseguite.Questa rotta, unita al lancio delle bombe atomiche sulle cittadine giapponesi di Hiroshima e Nagasaki, portò il Giappone alla capitolazione nell'agosto 1945. Le truppe giapponesi in Cina si arresero ufficialmente il 9 settembre 1945 e concordemente agli accordi del Cairo del 1943 la Manciuria, Taiwan e le isole Pescatores, oltre ovviamente a tutto il territorio cinese occupato dopo il 1936, ritornarono sotto la sovranità cinese. Solamente le isole Ryūkyū rimasero assegnate al Giappone.
Nel complesso la seconda guerra sino-giapponese può essere suddivisa, dal punto di vista strategico, in tre periodi.
Prima fase: 7 luglio 1937 (battaglia del Ponte di Marco Polo) - 25 ottobre 1938 (caduta di Hankou). In questo periodo il concetto chiave della difesa cinese è "spazio in cambio di tempo" (以空間換取時間). In pratica l'esercito cinese cercò di rallentare l'avanzata giapponese verso le città industriali del nord-est in modo da permettere di smontare le industrie per ritirarle verso il Chongqing, ove ricostruire una base produttiva.
Seconda fase: 25 ottobre 1939 - luglio 1944. In questa lunga fase della guerra la strategia cinese fu quella di colpire l'avversario attraverso azioni improvvise miranti a tagliare le linee di rifornimento giapponesi, bloccando così anche eventuali manovre offensive. Un esempio di questa tattica può essere esemplificata nella difesa di Changsha, attaccata numerose volte senza successo.
Terza fase: luglio 1944 - 15 agosto 1945. Questo periodo corrisponde a quello del contrattacco generale mirante alla completa liberazione del territorio cinese.
L'esercito della Cina nazionalista impiegò nel conflitto circa 4 300 000 soldati suddivisi in 515 divisioni di vario tipo. Non tutte queste unità furono operative nello stesso tempo e spesso, in seguito a eventi bellici, nuove unità furono formate unendo i resti di formazioni messe fuori combattimento.
Nel 1937 le divisioni operative erano 170, ciascuna con una forza di 4 000-5 000 soldati e in generale una potenza di fuoco nettamente inferiore alle divisioni giapponesi, soprattutto nel campo delle artiglierie e dei mezzi corazzati. Anche nella parte dei servizi ausiliari come rifornimenti, comunicazioni, sanità, intelligence, l'esercito cinese si trovava in una condizione di netta inferiorità.
L'esercito nazionalista del periodo, può essere, a grandi linee, suddiviso in due gruppi di unità. Il primo detto dixi (嫡系 - discendente diretto) che comprendeva le divisioni guidate da ufficiali usciti dall'accademia militare di Whampoa direttamente fedeli a Chiang Kai-shek e considerate la parte principale (中央軍) dell'esercito. Il secondo gruppo di unità conosciute come zapai (雜牌, "unità miste") comprendeva tutte quelle comandate da ufficiali che non si erano formati all'accademia di Wamphoa e noto anche come "esercito regionale" o "esercito provinciale".
Benché entrambi i gruppi facessero parte dell'esercito nazionalista, ciò che li distingueva principalmente era la fedeltà al governo centrale di Chiang Kai-shek. Molte unità controllare da "signori della guerra" locali furono incorporate nell'esercito, ma rimasero di fatto indipendenti dal comando centrale. Questi "eserciti locali" controllavano anche zone rilevanti della Cina come Guangxi, Shanxi, Yunnan.
Nel corso del conflitto anche una parte delle forze controllate dal partito comunista venne posta sotto il comando dell'esercito nazionalista; benché sia difficile stimare l'entità di tali reparti di guerrilla, si valuta che le due principali armate ("Ottava Armata della Strada" e "Nuova Quarta Armata") più altre unità irregolari, assommassero a circa 1 300 000 soldati.
Le forze giapponesi in Cina furono composte in parte da truppe regolari e in parte da truppe ausiliare fornite dagli stati fantoccio. L'originario Esercito del Kwantung che, in modo spesso semiautonomo dal governo di Tokyo, aveva gestito l'occupazione della Manciuria e le prime fasi dello scontro con la Cina, venne via via integrato con ulteriori truppe. Nel momento del massimo impegno, circa metà delle divisioni dell'Esercito Imperiale giapponese furono impegnate in Cina per un totale di circa 2.000.000 di soldati.
L'esercito cinese collaborazionista (僞軍), rifornito dagli stati fantoccio del Manchukuo e del Governo Riformatore della Repubblica Cinese, arrivò a contare fino a 2.100.000 unità e fu il solo esercito collaborazionista della storia a superare, per entità, l'esercito invasore. Tuttavia la forza effettiva non superò mai i 900 000 soldati, impiegati prevalentemente per servizi di guarnigione e logistica nelle aree occupate. Furono molto rari i casi in cui queste unità vennero usate al fronte a causa della loro scarsa esperienza e fedeltà.
Il secondo conflitto sino-giapponese durò 97 mesi e 3 giorni (calcolati dal 1937 al 1945).
L'esercito del Kuomintang fu coinvolto in 22 battaglie principali, molte delle quali videro impegnati più di 100 000 uomini per parte, 1 171 battaglie minori, molte delle quali con 50 000 uomini coinvolti, e 38 931 scontri di minore importanza. Una valutazione del numero di azioni condotte dalle truppe sotto il controllo del Partito Comunista Cinese è invece decisamente problematica, trattandosi principalmente di azioni di "guerriglia" svolte soprattutto nelle zone rurali della Cina.
I cinesi persero, approssimativamente, 3 220 000 soldati, 9 130 000 civili morti per azioni di guerra dirette, e altri 8 400 000 civili morti per cause riconducibili alla guerra. Alcuni storici cinesi valutano la cifra complessiva di morti in 35 000 000.
I danni economici possono essere valutati a 383 301 000 000 $ Usa (al cambio del 1937) pari a circa 50 volte il PIL annuale del Giappone nello stesso momento. Come ulteriore conseguenza del conflitto si ebbero anche circa 9 milioni di rifugiati.
Il Giappone dichiarò di aver avuto, nella guerra, 1 100 000 perdite tra morti, feriti e scomparsi. Secondo il ministero della difesa i morti sarebbero stati 200 000, cifra contestata dai cinesi che affermarono di aver ucciso circa 1 700 000 giapponesi. Una cifra considerata accettabile da molti storici è quella di 480 000 morti.
Nel 1945 la Cina uscì dalla seconda guerra mondiale facendo parte, almeno nominalmente, del gruppo delle grandi potenze che l'avevano vinta benché la nazione fosse prostrata da una grave crisi economica e travagliata di fatto dalla guerra civile. L'economia, messa in crisi dalla guerra, entrò in una grave spirale inflazionistica anche a causa delle attività speculative di molti membri del governo nazionalista, e subì ulteriori colpi a causa di fenomeni naturali aggravati dalla mancata manutenzione del sistema idrico della valle del Fiume Giallo, il cui straripamento provocò ulteriori milioni di profughi e condizioni di vita precarie in molte regioni.
Gli accordi di Jalta del febbraio 1945, che prevedevano l'ingresso delle truppe sovietiche in Manciuria, furono presi con l'assenso del governo nazionalista che sperava così di diventare l'unico interlocutore cinese del governo di Mosca. Al termine della guerra l'Unione Sovietica, sempre secondo gli accordi di Jalta, stabilì una sua sfera d'influenza sulla Manciuria, smantellando e trasportando sul proprio territorio più della metà delle industrie lasciate dai giapponesi. La presenza sovietica nel nordest della Cina permise al Partito Comunista Cinese una grande libertà di movimento e anche di armamento, utilizzando ciò che i giapponesi avevano abbandonato dopo la resa.
La guerra lasciò il governo nazionalista indebolito e scarsamente popolare, mentre rafforzò il Partito Comunista sia dal punto di vista militare sia come popolarità. Nelle "zone liberate" Mao Zedong fu abile nell'applicare i principi del marxismo-leninismo alla particolare situazione cinese. Egli e i quadri dirigenti del partito si proposero alla guida delle masse contadine vivendo in mezzo a loro, mangiando lo stesso cibo e cercando di pensare alla stessa maniera. A queste tattiche si unirono anche campagne di indottrinamento politico, di alfabetizzazione e di coercizione nei confronti delle classi "agiate". L'Esercito di Liberazione Popolare si costruì un'immagine di fiero combattente della "guerriglia" in difesa del popolo cinese.
Per tutto il periodo della guerra il Partito Comunista Cinese continuò a rafforzarsi soprattutto nelle "aree liberate" passando dai 100 000 membri del 1937 a 1 200 000 del 1945. Queste furono le condizioni che permisero a Mao Zedong, ormai capo indiscusso del partito, di portarlo nel 1949, alla vittoria nella guerra civile costringendo il governo nazionalista a rifugiarsi nell'isola di Taiwan.
Le vicende della guerra rimangono il maggior problema nelle relazioni diplomatiche tra Cina e Giappone. Da una parte la Cina accusa il Giappone, e spesso il suo governo, di cercare di "cancellare" la memoria dell'aggressione e delle azioni contrarie alle convenzioni belliche commesse da alcune unità giapponesi in Cina (Unità 731), dall'altra si accusa il governo cinese di esagerare il ruolo avuto dal Partito Comunista nella guerra.La Repubblica di Cina o Repubblica Cinese fu l'entità politica che si costituì nel Paese asiatico alla deposizione dell'ultimo imperatore, Pu Yi, nel 1912 in seguito al successo della rivoluzione cinese. Seppure non comprendesse tutti i territori del Grande Qing ma solo l’80% (11,077 di 13,1 ÷ 14,7 milioni di km²), includeva anche nazioni diverse come le attuali Mongolia o Taiwan e addirittura due Stati vassalli (i Khanati di Kumul e Qinghai). I territori rimasti esclusi e dominati da signori locali divennero noti come "Resti dell'Impero Qing". Nel 1912 la Repubblica governava il 32,21% della popolazione mondiale.In seguito a una serie di eventi nel periodo compreso tra il 1912 e il 1949 il territorio sotto il controllo della Repubblica di Cina si ridusse all'Isola di Formosa e ad alcune isole minori vicine (vedi Taiwan), mentre la Cina continentale passò sotto il totale controllo della neonata Repubblica Popolare Cinese.
La Repubblica Popolare Cinese fu fondata da Mao Zedong il 1º ottobre 1949 e la prima attività del nuovo sistema politico, stabilitosi con la vittoria rivoluzionaria, fu quella di riportare sotto la sovranità della Cina territori periferici quali il Tibet e lo Xinjiang (1951).
La rivoluzione cinese ebbe inizio con la rivolta di Wuchang (1911), durante la quale la maggioranza delle province meridionali della Cina aderirono alla nuova entità statale. La proclamazione della repubblica avvenne il 1º gennaio 1912 e Sun Yat-sen fu nominato presidente provvisorio dal Consiglio delle province. Pochi mesi dopo Sun Yat-Sen, per evitare ulteriori conflitti, rinunciò alla presidenza a favore di Yuan Shikai, generale dell'esercito del nord, che aveva nel frattempo fatto dichiarare la caduta dell'ultimo imperatore della Cina, Aisin-Gioro Pu Yi.
Alla caduta della monarchia le province periferiche del Tibet e dello Xinjiang si resero autonome. La Mongolia divenne indipendente perché era un territorio della Corona e, alla dissoluzione della dinastia, non sussistevano ormai più legami con la Cina. Rimasero inoltre alcuni territori dominati da dinastie locali e indipendenti, i Resti dell'Impero del Grande Qing.Il 12 agosto 1912 fu fondato il Kuomintang (partito nazionalista), di cui lo stesso Sun Yat-sen fu acclamato presidente. Nel novembre 1913 Yuan Shikai sciolse il parlamento e iniziò un processo di accentramento su di sé del potere che lo portò, nel 1915, a restaurare brevemente l'Impero. Il 6 giugno 1916 però, dopo essere stato sconfitto dalle forze repubblicane, Yuan Shikai morì lasciando la Cina alla mercé dell'anarchia del governo dei signori locali, detti anche i "signori della guerra" (vedi periodo dei signori della guerra).
Nel frattempo sempre nel 1915 l'Impero giapponese aveva presentato al debole governo cinese le "ventuno richieste", nelle quali si imponeva il riconoscimento degli interessi giapponesi sul territorio cinese, nonché la partecipazione di consiglieri giapponesi alla pubblica amministrazione. Questo episodio fu di ispirazione per il movimento di Nuova Cultura che ebbe come uno dei maggiori ispiratori Chen Duxiu (1879-1942). Il movimento si proponeva una rinascita culturale in virtù della scienza e della democrazia, nel rifiuto della cultura tradizionale.
Nel luglio 1921 venne fondato a Shanghai il Partito Comunista Cinese, che ebbe come primo segretario Chen Duxiu. Nello stesso periodo il Guomindang venne riorganizzato come moderno partito di massa da consiglieri sovietici. La prima fase di esistenza del Partito Comunista Cinese viene definita epoca delle "basi rosse" (1927-1934) ed è individuata dalla storiografia quale "prima fase dell'esperimento degli istituti politici e giuridici" su cui si sarebbe fondata la Repubblica Popolare Cinese. Nelle "aree liberate" furono adottati importanti atti normativi, tra i cui intenti comparivano la ridistribuzione delle terre, l'ottenimento della parità dei diritti tra uomini e donne, la repressione dell'usura, del brigantaggio e della corruzione morale che regnavano nel Paese.
Il Partito Comunista Cinese cercò di sviluppare, nelle basi rivoluzionarie rurali sotto il suo controllo, un proprio sistema giudiziario e di governo. Grazie alla figura predominante di Mao Zedong si giunse, alla fine del 1931, alla fondazione della Repubblica Sovietica Cinese. La legittimazione legislativa dell'evento fu fornita dalla stesura e, dalla conseguente promulgazione, di una bozza costituzionale che distribuiva tutto il potere nelle mani di operai, contadini, soldati dell'Armata Rossa Cinese (il nuovo nome attribuito all'esercito comunista) e chiunque appartenesse ad una classe sociale riconosciuta povera. Essa enunciava per la prima volta il principio di "dittatura del proletariato".
Seguirono alcuni anni con un'alternanza al potere repubblicano di alcune "cricche" militari. Le più importanti furono quelle di Anhui, di Zhili e del Fengtian, comandante rispettivamente da Duan Qirui, Wu Peifu e Zhang Zuolin.
Il 12 marzo 1925 morì Sun Yat-sen; a ciò seguì l'ascesa del generale Chiang Kai-shek, che durante la Spedizione del Nord, per riunificare la Cina contro il Governo Beiyang e i signori della guerra, eliminò in un primo tempo la componente comunista dall'esercito (1926) e in un secondo tempo costrinse le forze comuniste alla clandestinità (1927) dando inizio a una guerra civile che sarebbe terminata solo nel 1950. Da questo momento iniziò il cosiddetto "decennio di Nanchino" (1927-1937).
La crescente aggressività giapponese portò all'invasione della Manciuria (1931) e di Shanghai (1932). Il governo di Chiang Kai-shek così da un lato continuò la guerra civile e dal 1937 combatté gli invasori nella seconda guerra sino-giapponese che durò fino al 1945. I comunisti di Mao Zedong, che nel frattempo avevano istituito la Repubblica Sovietica Cinese nel sud del Paese, furono costretti a intraprendere una "Lunga marcia" (1934-1935) per sfuggire all'accerchiamento delle truppe di Chiang. Nel 1936 i generali di quest'ultimo lo arrestarono a Xi'an, costringendolo a parlamentare con i comunisti e a formare un fronte unico antigiapponese. Da parte comunista l'epoca di Yan'an (1935-1945) ossia la seconda fase della "sperimentazione", coincise con la fine della Lunga Marcia e fu caratterizzata dall'uso indiscriminato della legislazione comunista e nazionalista, con l'esclusione dei provvedimenti nazionalisti ritenuti assolutamente incompatibili con l'ideologia e l'etica rivoluzionaria.Con la sconfitta dei Paesi dell'Asse nella seconda guerra mondiale la Cina - che il 9 dicembre 1941 aveva dichiarato guerra a Germania, Giappone e Regno d'Italia - si ritrovò fra le potenze vincitrici, ottenendo un seggio permanente nel Consiglio di sicurezza dell'ONU.
La terza e ultima fase, l'epoca post-bellica (1946-1949), si sviluppò nell'arco di tempo che va dalla capitolazione del Giappone alla fondazione della Repubblica Popolare Cinese. In questo periodo il partito provvide al perfezionamento delle istituzioni che avrebbero amministrato il Paese. Nel 1946 riprese la guerra civile e le forze comuniste si assestarono nel nord del Paese, mentre quelle nazionaliste arretrarono verso sud. La debolezza dell'esercito nazionalista si dimostrò nell'avanzata quasi incontrastata degli avversari che costrinse infine Chiang Kai-shek a rifugiarsi con le sue ultime truppe sull'isola di Formosa (luglio 1949).
Il 1º ottobre del 1949 avvenne la fondazione della Repubblica Popolare Cinese a opera del Partito Comunista Cinese. I comunisti, che non mancarono mai di fare ampio ricorso ai mezzi politici per sostenere l'azione militare, promossero diverse riforme nelle zone sotto il loro controllo anche durante i periodi di guerra civile. Come si è precedentemente detto, il partito aveva provveduto già da un ventennio alla compilazione di una legislazione adatta allo Stato che si approntava a governare. La fondazione della Repubblica Popolare Cinese pose le basi per l'instaurazione di un sistema politico socialista e diede vita a una nuova era nella storia della legislazione cinese. Per concludere il processo di costruzione della base giuridica del futuro governo, pochi mesi prima dell'instaurazione della Repubblica Popolare Cinese, il comitato centrale del Partito Comunista Cinese abolì tutta la legislazione nazionalista definita "lo strumento volto a proteggere il potere reazionario dei latifondisti, dei compradore, dei burocrati e dei borghesi e l'arma con la quale opprimere e vessare le masse popolari".Il tempo in Cina segue un'unica regolazione oraria di UTC+8 (otto ore avanti rispetto al tempo coordinato universale), nonostante la Cina occupi di fatto cinque fusi orari. Il tempo standard nazionale è detto Tempo di Pechino (cinese: 北京时间) in patria e China Standard Time (CST) internazionalmente. L'ora legale non viene osservata dal 1991.Le regioni amministrative speciali mantengono le rispettive autorità del tempo, con standard chiamati tempo di Hong Kong (香港時間) e tempo standard di Macao (澳門標準時間). Sono equivalenti al tempo di Pechino dal 1992.
Inoltre, al Congresso nazionale del popolo e alla Conferenza politica consultiva del popolo cinese del 2005 era stato proposto che le province occidentali (come Shaanxi, Sichuan e Chongqing) usassero la regolazione oraria di UTC+7. Tuttavia questa proposta non è stata ancora approvata.
Negli anni 1870 un missionario cattolico francese costruì l'Osservatorio di Shanghai Xujiahui. Negli anni 1880 le autorità della Concessione francese di Shanghai iniziarono ad offrire un servizio di segnale orario che utilizzava il Tempo solare principale di Shanghai proveniente da detto osservatorio per le navi dentro e fuori Shanghai. Alla fine del XIX secolo il tempo standard fornito dall'osservatorio era passato a GMT+8. L'usanza si era diffusa in altri porti costieri, e nel 1902 si propose il "Tempo costiero" come fuso orario di tutti i porti costieri della Cina. Ad ogni modo il fuso orario del resto della Cina rimase indeterminato.Fino al 1913, il tempo standard ufficiale della Cina era ancora il tempo solare apparente di Pechino, capitale del Paese dell'epoca. A partire dal 1914, il governo della Repubblica di Cina prese ad adottare il Tempo solare principale locale di Pechino come tempo standard ufficiale. Nel 1918 erano sta proposti cinque fusi orari dall'Osservatorio centrale del Governo di Beiyang della Repubblica di Cina, tra cui il Kunlun (UTC+5:30), Sinkiang-Tibet (UTC+06:00), Kansu-Szechwan (UTC+7), Chungyuan (UTC+8), e Changpai (UTC+8:30).
Dopo la sconfitta del governo di Beiyang nel 1928, la missione dell'osservatorio centrale fu trasferita a Nanchino, ed il tempo standard di riferimento usato per la costruzione del tradizionale calendario cinese mutò dal Tempo solare principale di Pechino a GMT+8.Negli anni 1930 i proposti cinque fusi orari non erano pienamente rispettati facendo sì che le zone interne cinesi adottassero dei loro tempi standard, provocando il caos. Il 9 marzo 1939, quando il Ministero dell'interno organizzò una Conferenza sul tempo standard a Chongqing, fu deciso di adottare la proposta dei cinque fusi orari con lievi modifiche dei limiti a partire dal 1 giugno, però fu anche deciso che l'intero Paese avrebbe usato il tempo Kansu-Szechwan (GMT+7) durante Seconda guerra sino-giapponese che iniziò in quel periodo.Al termine della Seconda guerra mondiale furono ripristinati cinque fusi orari, anche se non ci sono molte informazioni sull'uso storico del tempo nelle zone del Kunlun e del Changbai. Un sistema ancora più preciso con adattamento del fuso orario nella parte nordoccidentale di Gansu venne annunciato nel 1947, e si doveva applicare dall'anno successivo. Nondimeno, con la fine della Guerra civile cinese verso il 1949-1950, i governi locali sotto l'influenza del Partito Comunista Cinese, tranne quelli di Xinjiang e Tibet, passarono ad usare lo stesso tempo di Pechino, ossia GMT+8, in seguito conosciuto come Tempo di Pechino o Tempo standard della Cina.Due fonti indipendenti affermano che il Partito Comunista Cinese e/o la Repubblica Popolare Cinese avessero usato il Tempo di Pechino prima del periodo tra il 27 settembre 1949 e il 6 ottobre 1949, e che abbiano adottato il fuso GMT+8 in quel periodo di tempo, però è una dubbia illazione.Non c'è documentazione sul cambio di fuso in Tibet ma si sa che l'ha usato fino a metà degli anni 1950, mentre il fuso nello Xinjiang ha oscillato tra GMT+6 e GMT+8 nel periodo 1969-1986, determinando l'attuale situazione di coesistenza di fusi nella zona (come sarà discusso più dettagliatamente nella sezione "Xinjiang" di questa voce).L'ora legale è stata usata dal 1945 al 1948, e dal 1986 al 1991.Nel 1997 e rispettivamente nel 1999 Hong Kong e Macao furono trasferite alla Cina da Regno Unito e Portogallo e vennero costituite come regioni amministrative speciali. Sebbene la sovranità su tali regioni appartenga alla Cina, esse conservano le rispettive politiche circa i fusi orari per ragioni storiche. Considerate le loro posizioni geografiche, sono entrambe nel fuso UTC+8, il medesimo dello standard nazionale — il tempo di Pechino.
Per illustrare l'ampiezza dell'estensione, le ore del dì per le regioni cinesi più occidentali — escluso lo Xinjiang a causa di usi locali (vedi infra) — e le più orientali sono comprese tra questi estremi:
Nello Xinjiang sono usati simultaneamente due standard di tempo, cioè il Tempo di Pechino e il Tempo dello Xinjiang.Il Tempo dello Xinjiang, detto anche Tempo di Ürümqi (cinese: 乌鲁木齐时间, pinyin: Wūlǔmùqí Shíjiān), è stabilito a causa della sua posizione all'estremo ovest del Paese. Il fuso orario è UTC+6, ossia due ore più indietro di Pechino, ed è condiviso con i vicini Kazakistan e Kirghizistan.
Attualmente, l'utilizzo del fuso nello Xinjiang segue grosso modo la ripartizione etnica, con la maggior parte degli han che seguono il Tempo di Pechino mentre la maggior parte degli uiguri seguono il Tempo di Ürümqi. Alcune autorità locali stanno usando entrambi i fusi contemporaneamente. Le emittenti televisive programmano le trasmissioni secondo fusi diversi in considerazione della loro natura.La coesistenza di due fusi nello stesso territorio causa un po' di confusione tra gli abitanti, specie nel caso di comunicazioni interetniche. Quando si dice un orario parlando tra han e uiguri, è necessario precisare se ci si riferisca al Tempo di Pechino o a quello dello Xinjiang, o fare la conversione tenendo conto dell'etnia cui appartiene l'interlocutore.
Il doppio standard si avverte soprattutto nella Xinjiang Television (XJTV), che pianifica il suo canale cinese secondo il Tempo di Pechino e i canali uiguro e kazako secondo il Tempo dello Xinjiang.Ad ogni modo, quelli che usano il Tempo di Pechino nello Xinjiang di solito programmano le loro attività quotidiane due ore più tardi di chi vive nella Cina orientale. Di conseguenza, negozi e uffici nello Xinjiang comunemente aprono dalle 10:00 alle 19:00 ora di Pechino, che è come dire dalle 08:00 alle 17:00 nel Tempo di Ürümqi. Questo è conosciuto come orario di lavoro/riposo nello Xinjiang.Nella gran parte dello Xinjiang, l'orario lavorativo è ulteriormente modificato dalle autorità locali spostando la sessione mattutina 30—60 minuti indietro e quella pomeridiana 30 minuti avanti per allungare la pausa pranzo di 60—90 minuti, in modo da evitare l'intenso calore che si registra intorno a mezzogiorno d'estate nella zona.
Hong Kong mantiene la propria autorità sul tempo anche dopo il trasferimento di sovranità del 1997. Il Tempo di Hong Kong (cinese: 香港時間; pinyin: Xiānggǎng Shíjiān; romanizzazione Yale: Hēunggóng sìgaan) è UTC+8 tutto l'anno, e l'ora legale non si applica dal 1979. Nel 1904 era stato adottato come base il Greenwich Mean Time, e dal 1972 fu adottato lo standard UTC. Prima di tutto ciò, l'ora locale era determinata con osservazioni astronomiche presso l'osservatorio di Hong Kong usando un Lee Equatorial da 6 pollici e un Transit Circle da 3 pollici.
Macao mantiene la propria autorità sul tempo anche dopo il trasferimento di sovranità del 1999. Il Tempo standard di Macao (cinese: 澳門標準時間; pinyin: Àomén Biāozhǔn Shíjiān; portoghese: Hora Oficial de Macau) è il tempo di Macao. Il fuso è UTC+8 tutto l'anno, essendo stata l'ora legale abbandonata dal 1980.La prefettura (地區T, 地区S, dìqūP) è una suddivisione amministrativa della Cina, riscontrabile tanto nel passato quanto nell'epoca moderna in questo Paese.
Nel contesto moderno, il livello della prefettura (地区级S, dìqūjíP, abbreviato 地级S, dìjíP, "regione") viene utilizzato per riferirsi ad un livello di suddivisione amministrativa posto tra la provincia e il livello della contea. Pertanto la prefettura è il secondo livello nella gerarchia amministrativa della Repubblica Popolare Cinese. In totale, nel 2004 si contavano 333 divisioni a livello di prefettura in Cina, suddivise in quattro tipologie: 17 prefetture vere e proprie, 283 città con status di prefettura, 30 prefetture autonome, e 3 leghe.
Quando si incontra la parola "prefettura" in riferimento alla Cina antica, ci si riferisce sia alla Xiàn (縣T, 县S) o alla Zhōu (州), che furono altri due tipi di divisione amministrativa.
Le suddivisioni chiamate zhou (州) furono introdotte in Cina al tempo della dinastia Han (206 a.C. - 220 d.C.) ed erano il primo livello di suddivisione del paese. Diventarono prefetture a partire dal governo della dinastia Sui (589 - 618). Nel 627,  il paese fu suddiviso in 10 circuiti (道S, dàoP) e gli zhou rappresentarono il livello amministrativo più alto dopo i circuiti stessi. La dinastia Yuan (1271 - 1368) istituì le province e gli zhou divennero il terzo livello. Con la riorganizzazione del 1928, i circuiti e gli zhou vennero aboliti e quando il governo si rese conto delle difficoltà ad amministrare il paese con le sole province e contee, reintrodusse le prefetture nella loro forma attuale.
Le città-prefettura (地级市S, dìjíshìP) sono municipalità che hanno ottenuto lo status di prefettura ed il conseguente diritto di esercitare il controllo sull'amministrazione delle contee. Il governo della città si trova così ad amministrare sia all'interno dei confini comunali che nel vasto territorio simile a quello delle normali prefetture. Le città-prefettura sono oggi diventate il tipo di amministrazione più frequente tra quelle comprese nel livello di prefettura.
Le leghe (盟S, méngP) sono le tre prefetture della Mongolia Interna. Il nome deriva dalle unità amministrative in uso in Mongolia al tempo della dinastia Qing. Con l'istituzione della Regione Autonoma della Mongolia Interna nel 1947, le leghe hanno ottenuto lo status equivalente a quello delle altre prefetture del paese. Oltre alle tre leghe, sono presenti in Mongolia Interna 9 città-prefettura.
Lo status di prefettura autonoma (自治州S, zìzhìzhōuP) è stato assegnato dal governo cinese a quelle divisioni amministrative la cui popolazione sia composta almeno per il 50% da minoranze etniche, o i cui territori appartengano storicamente a tali comunità. Il secondo caso è il più reale, in virtù dello storico processo di sinizzazione compiuto dai vari governi cinesi, che hanno favorito esodi di massa dell'etnia han nei territori conquistati.
Il nome ufficiale della prefettura autonoma comprende il nome della principale minoranza che ne forma la popolazione, ad esempio il nome ufficiale dello Xishuangbanna, suddivisione dello Yunnan, è "Prefettura Autonoma Dai di Xishuangbanna", territorio storicamente dominato dal popolo dai. Un articolo della Costituzione della Repubblica popolare cinese prevede che le prefetture autonome non possono essere abolite.
Le isole Matsu e la contea di Kinmen, nominalmente parte rispettivamente del Fuzhou e Quanzhou, sono attualmente amministrate dalla Repubblica di Cina.
Hainan ha anche sedici suddivisioni amministrative equiparabili alle contee che non appartengono ad alcuna prefettura, ma sono direttamente sotto il controllo dell'amministrazione provinciale.
L'Henan ha anche una città-subprefettura a livello di contea senza livello di prefettura intermedio: Jiyuan.
L'Hubei ha anche tre città-sottoprefetture a livello di contea senza livello di prefettura intermedio.Le principali città della Cina (non contando gli agglomerati) ordinate per popolazione (stima 2010, 2017 per la Repubblica di Cina).La Repubblica Popolare Cinese (中华人民共和国S, Zhōnghuá Rénmín GònghéguóP ), detta anche solo Cina (中国S, ZhōngguóP; lett. "Paese di mezzo"), è uno Stato dell'Asia orientale. La Repubblica Popolare Cinese è stata in passato indicata come Cina popolare, al fine di distinguerla dalla Repubblica di Cina, comunemente chiamata Taiwan (o Formosa), indicata invece come Cina nazionalista. Entrambe le entità reclamano il controllo sul territorio complessivo cinese. La Repubblica Popolare Cinese con 1 miliardo e 400 milioni di abitanti nel 2023 è il secondo stato più popoloso del mondo, primo secondo alcune fonti.La Cina è una repubblica popolare in cui il potere è esercitato dal Partito Comunista Cinese (中国共产党 oppure 中共). Il governo ha sede nella capitale Pechino (北京首都) ed esercita la propria sovranità su ventidue province (省), cinque regioni autonome (自治区), quattro municipalità direttamente controllate (直辖市) (Pechino 北京, Tientsin 天津, Shanghai 上海 e Chongqing 重庆) e due regioni amministrative speciali 特别行政区 (Hong Kong 香港 e Macao 澳门) parzialmente autonome.
La Cina rivendica la propria sovranità anche su Taiwan, che a propria volta rivendica la propria sovranità sulla Cina continentale. L'isola è rimasta dal 1949 sotto il controllo del governo della Repubblica di Cina (o Taiwan), che precedentemente governava anche la Cina continentale, ed è rivendicata dalla Repubblica Popolare Cinese come provincia di Taiwan. La complessa condizione politica di Taiwan è una delle conseguenze della guerra civile cinese, che ha preceduto la fondazione della Repubblica Popolare Cinese.
Con la sua superficie di circa 9 572 900 km², la Cina è il quarto stato più grande del mondo per superficie. Il paesaggio della Cina è vasto e diversificato: va dalle steppe della foresta e i deserti dei Gobi e del Taklamakan nell'arido nord alle foreste subtropicali e umide del sud. L'Himalaya, il Karakorum, il Pamir e il Tian Shan sono le catene montuose che separano la Cina meridionale dall'Asia centrale. Il Fiume Azzurro (长江) e il Fiume Giallo (黄河), rispettivamente il terzo e il sesto più lunghi del mondo, scorrono dall'altopiano del Tibet verso la costa orientale, densamente popolata. La costa della Cina lungo l'oceano Pacifico è lunga circa 14 500 chilometri ed è delimitata dal mare di Bohai, dal mar Giallo, dal mar Cinese Orientale e dal mar Cinese Meridionale.
L'antica civiltà cinese, una delle più antiche al mondo, si sviluppò inizialmente nelle pianure comprese tra il Fiume Giallo e il Fiume Azzurro. A partire dall'età del bronzo, verso la fine del II millennio a.C., si ha evidenza di strutture feudali, in cui i nobili si raccoglievano intorno a monarchie ereditarie. Vi sono testimonianze di una casata regnante nella prima metà del I millennio a.C., nota come dinastia Zhou (周朝), il cui declino condusse alla nascita di un discreto numero di regni indipendenti in competizione per il predominio sulla regione (periodo delle Primavere e Autunni, 春秋), con stagioni di conflitto che si fecero particolarmente accese nel periodo che va dall'VIII al III secolo a.C. Nel 221 a.C. lo Stato di Qin sconfisse e conquistò i territori di tutti gli altri Stati combattenti, dando vita al primo impero della storia cinese sotto la guida del primo imperatore cinese Qín Shǐ Huángdì della dinastia Qin (秦朝).
Da quel momento il titolo di imperatore della Cina divenne il sinonimo della raggiunta supremazia. La dinastia Qin non durò a lungo, infatti i popoli precedentemente conquistati vennero poco dopo riuniti sotto l'egida della dinastia Han (汉朝, III secolo a.C. - III secolo d.C.). I quattro secoli in cui regnarono i sovrani della dinastia Han sono considerati cruciali per la definizione e l'affermazione della identità culturale cinese, tanto da divenire il termine con cui i cinesi definirono se stessi (con il termine appunto di etnia o popolo han, 汉族). Da allora, la storia cinese ha visto l'alternarsi di periodi di divisione e fasi di unificazione, con conseguenti periodi di frammentazione, contrazione o espansione territoriale, sotto l'egida di diverse dinastie, talora di etnia straniera, come avvenuto nel caso dei mongoli o dei mancesi.
L'ultima dinastia fu quella dei Qing, il cui regno si concluse nel 1911 con la fondazione della Repubblica di Cina (中华民国). Dopo la sconfitta dell'Impero giapponese (大日本皇国) durante la seconda guerra mondiale, il Paese fu scosso dalla guerra civile, che vedeva contrapposte le forze nazionaliste del Kuomintang (国民党), il partito che allora deteneva il governo del paese, e le forze facenti capo al Partito Comunista Cinese. Nel 1949 la guerra si concluse con la sconfitta del Kuomintang e la conseguente fuga del governo nazionalista sull'isola di Formosa, nella cui capitale Taipei (台北) ha tuttora sede l'attuale Repubblica di Cina, altresì nota come Taiwan. In seguito alla vittoria conseguita sul continente, il 1º ottobre del 1949 a Pechino le forze comuniste guidate da Mao Zedong proclamarono ufficialmente la nascita della Repubblica Popolare Cinese.
Dopo l'introduzione di riforme economiche nel 1978, l'economia cinese è diventata quella dalla crescita più rapida al mondo. A partire dal 2013, è la seconda economia più grande al mondo sia come PIL totale nominale sia per parità di potere d'acquisto; per quanto riguarda solamente il PIL nominale, invece, la Cina ha sorpassato il Giappone, sino ad allora seconda potenza mondiale dal 1987, nel 2010. Nel 2022 il prodotto interno lordo cinese è sui ventimila miliardi di dollari. Essa è anche il più grande esportatore e importatore di merci al mondo. La Cina è ufficialmente uno Stato munito di armi nucleari e ha il più grande esercito permanente del mondo, con il secondo più grande bilancio della difesa. È, inoltre, membro dell'ONU dal 1971, quando ha preso il posto della Repubblica di Cina tra i seggi dei membri permanenti del Consiglio di sicurezza delle Nazioni Unite, e quindi gode del potere di veto. La Cina è anche membro di numerose organizzazioni multilaterali, tra cui l'OMC, l'APEC, il BRICS, l'Organizzazione per la Cooperazione di Shanghai, il BCIM e il G20. La Cina, unanimemente riconosciuta come grande potenza dal consenso internazionale, è una potenziale superpotenza secondo un certo numero di accademici e analisti che si occupano di questioni militari, politiche ed economiche.
Dissidenti politici e gruppi per i diritti umani hanno denunciato la dittatura del governo cinese per diffuse violazioni dei diritti umani, tra cui repressione politica, repressione delle minoranze religiose ed etniche, censura, sorveglianza di massa e la violenza utilizzata nel reprimere il dissenso, come quella esibita durante le proteste di piazza Tienanmen del 1989.
I cinesi si riferiscono comunemente al proprio Paese usando il termine Zhōngguó (中国, composto di Zhōng, "centrale" o "medio", e Guó, "regno", "Stato"). Questa parola antica (il termine si ritrova nello Shujing del VI secolo a.C.) ha una valenza religiosa e cosmologica, indicando la civiltà celestialmente centrata, ed era in origine un nome collettivo riferito all'insieme di regni presenti nelle pianure della Cina del Nord. Con l'avvento dell'impero esso divenne poi sinonimo di terra di insediamento dei cinesi Han, che si contrapponeva alle terre abitate dai "barbari" di etnie differenti (come le tribù dei Xiongnu 匈奴). Sotto la dinastia mancese dei Qing (清朝, XVII-XIX secolo) il termine perse questa connotazione strettamente legata all'appartenenza etnica al gruppo Han, per espandersi fino a comprendere l'intera compagine di gruppi etnici raccolti sotto l'egida del potere dei Qing, il cui impero aveva una forte connotazione multietnica e multiculturale.Soltanto a partire dal XIX secolo il termine Zhōngguó divenne sinonimo di Stato o nazione cinese. Dal 1949 il nome ufficiale del Paese è Repubblica Popolare Cinese (中华人民共和国S, Zhōnghuá Rénmín GònghéguóP).
Vi sono diverse teorie che tentano di spiegare l'origine della parola "Cina". Essa potrebbe derivare dal persiano Chin (چین‎), che a sua volta deriva dalla parola sanscrita Cīna (चीन), parola che si ritrova nelle prime scritture indù, tra cui il Mahābhārata (V secolo a.C.) e Manusmṛti (II secolo a.C.). Una diversa teoria è stata proposta nel XVII secolo dal missionario gesuita Martino Martini, secondo il quale il nome Cina deriverebbe da "Qin" (秦, Ch'in), il più occidentale dei regni cinesi durante la dinastia Zhou; la teoria trova forte plausibilità nel fatto che è stato proprio il regno Qin a unificare la Cina nel 221 a.C.
Più si risale indietro nella storia della Cina, più i fatti documentati si intrecciano con la mitologia di questa civiltà. I grandi antenati, progenitori delle etnie che popolano la Cina e istitutori della civiltà cinese, sono considerati il riflettersi nel piano della materia di divinità cosmiche (ordinatrici del mondo). Tra di essi sono di precipua importanza Fuxi, Nüwa e Shennong, rispettivamente personificazioni delle potenze numinose del Cielo (Tian), della Terra (Di) e della razionalità umana (ren); e i Cinque Dèi (Wufang Shangdi) — il Dio Giallo, il Dio Nero, il Dio Blu/Verde, il Dio Rosso e il Dio Bianco —, manifestazioni nello spazio (le quattro direzioni più il centro) e nel ciclo del tempo dell'anno (le quattro stagioni), ognuna caratterizzata da uno dei cinque elementi e da uno dei cinque pianeti/stelle del sistema del Sole, della potenza del supremo Dio del Cielo (Tian o Shangdi), identificata come operante nel polo nord della volta celeste.
Tra le figure degli dèi-antenati fondatori hanno primaria importanza Huangdi (黃帝, il "Dio Giallo" o "Imperatore Giallo", omofono del titolo poi usato dagli imperatori, scritto però con i grafemi 皇帝, che significano "divo imperatore" o "divo re") — che rappresenta il centro e asse della cosmologia del Dio del Cielo, da cui il suo nome come essere terreno, 軒轅 Xuānyuán, che significa "Asse del Carro" del polo nord celeste — e sua moglie Leizu: l'uno sarebbe l'ideatore dell'intera tradizione culturale-statuale cinese e sarebbe il progenitore di tutti i Cinesi Han, l'altra avrebbe introdotto nella Valle del Fiume Giallo l'uso del baco da seta. Altri poi gli dèi-antenati o eroi culturali di grande importanza, tra cui Yu il Grande, vissuto alla fine del III millennio a.e.v., identificato come colui che introdusse l'uso delle armi di bronzo.
La tradizione cinese tramanda l'esistenza di tre antiche dinastie nel periodo che precede il III secolo a.C (nel 221 a.C. ci fu l'avvento dell'impero Qin, il primo impero della storia cinese). Secondo il mito, la più antica dinastia sarebbe quella degli Xia (夏朝) intorno al 2100 a.C., che venne soppiantata dalla dinastia Shang (商朝), la quale cedette infine il posto a quella dei Zhou.
Se si includono le dinastie riportate dalla tradizione, la storia complessiva delle dinastie cinesi coprirebbe perciò un arco di quattro millenni.
Le tracce più antiche di Homo erectus ritrovate in Cina sono quelle dell'uomo di Yuanmou (袁某直立人). Nel 1965 nel distretto di Yuanmou vennero ritrovati due denti incisivi appartenenti ad un ominide maschio adulto rinominato Homo erectus Yuanmouensis. Gli incisivi sono stati fatti risalire, attraverso la datazione archeomagnetica a 1.700.000 anni fa. Esso costituisce l'ominide più antico ritrovato non solo in Cina ma nell'intera Asia. L'Homo erectus meglio studiato è invece l'uomo di Pechino (北京人), risalente a 780.000-680.000 anni fa. I fossili di Homo sapiens più antichi risalgono invece a 18.000-11.000 anni fa. Grazie ai cambiamenti climatici che seguirono il ritiro dei ghiacci, tra il VIII e il IV millennio a.C. si assistette alla transizione da comunità di cacciatori-raccoglitori a gruppi dediti all'agricoltura e all'allevamento del bestiame.I reperti archeologici testimoniano l'esistenza di un gran numero di comunità umane insediatesi su un vasto territorio che comprende le valli del Fiume Azzurro e del Fiume Giallo. La caratteristica principale di questi insediamenti risiede nell'altissimo grado di differenziazione culturale che si riscontra nei manufatti, nella struttura delle abitazioni e in generale nelle testimonianze della vita collettiva di ciascuna comunità. Secondo gran parte degli storici e archeologi moderni il modello più credibile per le origini della civiltà cinese si basa quindi su una molteplicità di culture regionali sviluppatesi in maniera autonoma, caratterizzate da sfere di influenza che talvolta entravano in contatto tra loro. L'adozione di questo modello policentrico segna un netto punto di svolta rispetto alla tesi tradizionale (frutto dei miti fondativi e delle tradizionali cronache imperiali), fondata sull'idea di un'origine unitaria della civiltà cinese, e rappresenta uno dei più importanti risultati scientifici raggiunti grazie all'introduzione della storia e dell'archeologia moderne in Cina agli inizi del XX secolo.A partire dal III millennio a.C. gli scavi archeologici testimoniano l'esistenza di diverse comunità urbane, sparse su insediamenti di epoca neolitica: molti dei quali si trovano nelle pianure circostanti il fiume Giallo. I più antichi manufatti di bronzo mai ritrovati in Cina risalgono invece al 3100-2700 a.C., nel sito archeologico della cosiddetta cultura di Majiayao (马家窑). Esistono reperti riconducibili a diverse culture dell'età del bronzo, ma l'utilizzo di questo materiale rimase molto diffuso fino al V secolo a.C.
Secondo la tradizione cinese, la prima dinastia fu quella degli Xia, emersa intorno al 2100 a.C. La dinastia Xia segnò l'inizio del sistema politico cinese basato su monarchie ereditarie, o dinastie, che sarebbe durato per un millennio. La dinastia Xia venne a lungo ritenuta mitica dagli storici fino a quando, nel 1959, non furono effettuati scavi scientifici nei siti della prima età del bronzo di Erlitou, nell'Henan. Non è chiaro, comunque, se questi siti siano resti della dinastia Xia o di un'altra cultura emersa nello stesso periodo. La successiva dinastia Shang è la prima ad essere confermata da testimonianze contemporanee. Gli Shang governarono la pianura del Fiume Giallo, nella Cina orientale, dal XVII all'XI secolo a.C. Le loro iscrizioni sulle ossa oracolari (dal 1500 a.C. circa) rappresentano la più antica forma di scrittura cinese mai trovata e sono le dirette antenate dei caratteri cinesi moderni.Gli Shang vennero sottomessi dagli Zhou, che governarono tra l'XI e il V secolo a.C., anche se l'autorità centralizzata fu lentamente erosa dai signori della guerra feudali. Alla fine, dall'indebolito dominio zhou emersero alcuni principati che smisero di obbedire al legittimo sovrano e continuarono a dichiararsi guerra tra loro durante i 300 anni del cosiddetto periodo delle primavere e degli autunni. All'epoca del periodo degli Stati Combattenti, tra il V e il III secolo a.C., erano rimasti sette grandi stati potenti.
Il periodo degli Stati Combattenti terminò nel 221 a.C., dopo che lo stato di Qin ebbe conquistato gli altri sei regni, riunificato la Cina e stabilito l'ordine dominante di autocrazia. Il re Zheng di Qin, autoproclamatosi Primo Imperatore della dinastia Qin, promulgò le riforme legaliste di Qin in tutta la Cina, in particolare la standardizzazione forzata dei caratteri cinesi, delle unità di misura, della larghezza delle strade (vale a dire la lunghezza degli assi dei carri) e della valuta. La sua dinastia sottomise e annetté i territori delle tribù yue in Guangxi, Guangdong e Vietnam. La dinastia Qin durò solo quindici anni, cadendo subito dopo la morte del Primo Imperatore, in quanto le sue dure politiche autoritarie avevano portato a una diffusa ribellione.A seguito di una diffusa guerra civile durante la quale fu data alle fiamme la biblioteca imperiale di Xianyang, prese il sopravvento la dinastia Han, che governò la Cina tra il 206 a.C. e il 220 d.C.: essa creò un forte senso di identità culturale tra la popolazione, tanto che ancora oggi i cinesi vengono indicati con l'etnonimo «han». Gli Han espansero considerevolmente il territorio dell'impero, con campagne militari che raggiunsero l'Asia centrale, la Mongolia, la Corea del Sud e lo Yunnan e strapparono il Guangdong e il Vietnam settentrionale ai Nanyue. Il coinvolgimento degli Han nell'Asia centrale e in Sogdiana contribuì a stabilire la rotta commerciale terrestre della via della seta, che sostituì il precedente percorso attraverso l'Himalaya fino all'India. La Cina Han divenne gradualmente la più grande economia del mondo antico. Nonostante l'iniziale decentralizzazione degli Han e l'abbandono ufficiale della filosofia del legismo dei Qin a favore del confucianesimo, il governo Han e le dinastie successive ne preservarono le istituzioni e le strutture politiche.
Dopo la fine della dinastia Han seguì un periodo di conflitti noto come «Tre Regni», le cui figure centrali furono successivamente immortalate in uno dei quattro classici della letteratura cinese. Alla fine, gli Wei vennero rapidamente rovesciati dalla dinastia Jin. Tra i Jin scoppiò in seguito una guerra civile dopo l'acesa al trono di un imperatore mentalmente instabile e incapace di governare; i «Cinque Barbari» in seguito invasero e governarono la Cina settentrionale, suddivisa nei «Sedici Stati». Gli Xianbei poi li unificarono, creando il regno degli Wei del nord, il cui imperatore Xiaowen invertì le politiche di apartheid dei suoi precedessori e impose una drastica sinificazione sui suoi sudditi, integrandoli in gran parte nella cultura cinese. Nel sud, il generale Liu Yu fece sì che i Jin abdicassero in favore dei Liu Song. I vari successori di questi stati divennero noti come dinastie del Nord e del Sud, che vennero infine riunite dai Sui nel 581. I Sui riportarono i cinesi han al potere in tutta la Cina, riformarono l'agricoltura, l'economia e il sistema degli esami imperiali, costruirono il Gran Canale e patrocinarono il buddhismo. Tuttavia, il loro dominio cadde rapidamente quando la coscrizione per i lavori pubblici e il fallimento di una guerra nella Corea settentrionale provocarono disordini diffusi.Sotto le successive dinastie Tang e Song, l'economia, la tecnologia e la cultura cinese entrarono nell'età dell'oro. I Tang mantennero il controllo sulle regioni occidentali e sulla via della seta: grazie a loro i mercanti cinesi raggiunsero la Mesopotamia e il Corno d'Africa e la capitale Chang'an divenne un centro urbano cosmopolita. Tuttavia, il regno dei Tang venne devastato e indebolito dalla ribellione di An Lushan nell'VIII secolo. Nel 907, la dinastia Tang si disintegrò completamente quando i signori della guerra locali divennero ingovernabili. La dinastia Song pose fine alla fase di frammentazione nel 960, grazie ad un equilibrio di potere tra Song e Khitan Liao. I Song furono il primo governo della storia a emettere carta moneta e il primo soggetto politico cinese a istituire una flotta da guerra permanente grazie allo sviluppo dell'industria cantieristica, che crebbe di pari passo con il commercio marittimo.
Tra il X e l'XI secolo d.C., la popolazione della Cina raddoppiò fino a raggiungere i 100 milioni circa, principalmente a causa dell'espansione della coltivazione del riso nella Cina centrale e meridionale e della produzione di abbondanti eccedenze alimentari. La dinastia Song vide anche una rinascita del confucianesimo, in risposta alla crescita del buddhismo durante il periodo Tang, e un fioritura della filosofia e delle arti: la pittura paesaggistica e la porcellana raggiunsero nuovi livelli di maturità e complessità. Tuttavia, la debolezza militare dell'esercito Song non passò inosservata alla dinastia Jin degli jurchen, e nel 1127 l'imperatore Song Huizong e la sua capitale Bianjing caddero nelle mani dei Jin dopo una guerra che vide contrapposte le due dinastie. I Song rimasti si ritirarono nella Cina meridionale.La conquista mongola della Cina ebbe inizio nel 1205 con la graduale conquista degli Xia occidentali da parte di Gengis Khan, che successivamente invase anche i territori Jin. Nel 1271 il leader mongolo Kublai Khan fondò la dinastia Yuan, che conquistò gli ultimi domini della dinastia Song nel 1279. Prima dell'invasione mongola, la popolazione della Cina Song era di 120 milioni, scesi a 60 all'epoca del censimento del 1300. Un contadino di nome Zhu Yuanzhang guidò una ribellione che rovesciò gli Yuan nel 1368 e fondò la dinastia Ming come imperatore Hongwu. Sotto la dinastia Ming, la Cina visse un'altra età dell'oro, sviluppando una delle flotte da guerra più forti del mondo e un'economia ricca e prospera in un contesto di fioritura di arte e cultura. Fu durante questo periodo che l'ammiraglio Zheng He condusse l'armata del tesoro dei Ming attraverso l'oceano Indiano, raggiungendo l'Africa orientale.
Nei primi anni della dinastia Ming, la capitale della Cina fu spostata da Nanchino a Pechino. Con il germogliare del capitalismo, filosofi come Wang Yangming criticarono e ampliarono ulteriormente il neoconfucianesimo con concetti di individualismo e di uguaglianza delle «quattro occupazioni». La categoria dei funzionari-letterati divenne una forza a sostegno dell'industria e del commercio nei movimenti di boicottaggio fiscale, che, insieme alle carestie e alla difesa contro le invasioni giapponesi della Corea (1592-1598) e le invasioni manciù, portò al prosciugamento delle casse dello stato. Nel 1644 Pechino fu conquistata da una coalizione di forze contadine ribelli guidate da Li Zicheng. Alla caduta della città, l'imperatore Chongzhen si suicidò. La dinastia manciù dei Qing, all'epoca alleata del generale ming Wu Sangui, rovesciò la breve dinastia Shun di Li e successivamente prese il controllo di Pechino, che divenne la nuova capitale della dinastia Qing.La dinastia Qing, che durò dal 1644 al 1912, fu l'ultima dinastia imperiale della Cina. La conquista dell'impero Ming (1618-1683) costò 25 milioni di vite e l'economia cinese crollò drasticamente. Dopo la caduta dei Ming meridionali, con l'ulteriore conquista del khanato degli Zungari l'impero annetté la Mongolia, il Tibet e lo Xinjiang. L'autocrazia centralizzata venne rafforzata per sopprimere il sentimento anti-Qing e venne portata avanti una politica di valorizzazione dell'agricoltura, limitazione del commercio, Haijin («interdizione marittima») e controllo ideologico attraverso l'inquisizione letteraria: questo portò a una stagnazione sociale e tecnologica.
A metà del XIX secolo, la dinastia Qing sperimentò l'imperialismo occidentale nelle guerre dell'oppio contro Gran Bretagna e Francia. La Cina fu costretta a pagare un risarcimento, ad aprire i porti previsti dal trattato, a consentire l'extraterritorialità per i cittadini stranieri e a cedere Hong Kong agli inglesi ai sensi del trattato di Nanchino del 1842, il primo dei cosiddetti «trattati ineguali». Con la prima guerra sino-giapponese (1894-1895) la Cina Qing perse ogni tipo di influenza sulla penisola coreana e dovette inoltre cedere Taiwan al Giappone.
La dinastia Qing venne anche scossa da disordini interni in cui morirono decine di milioni di persone, specialmente durante la ribellione del Loto Bianco, la fallita rivolta dei Taiping che devastò la Cina meridionale negli anni '50 e '60 e la rivolta dei Dungani (1862-1877) nel nord-ovest. Il successo iniziale del Movimento di autorafforzamento degli anni '60 venne reso vano da una serie di sconfitte militari negli anni '80 e '90.Nel XIX secolo ebbe inizio la grande diaspora cinese. Alle perdite dovute all'emigrazione si aggiunsero quelle provocate da conflitti e catastrofi come la carestia che colpì la Cina settentrionale nel 1876-1879, in cui morirono tra 9 e 13 milioni di persone. Nel 1898 l'imperatore Guangxu elaborò un piano di riforma per stabilire una moderna monarchia costituzionale, ma i suoi piani furono contrastati dall'imperatrice vedova Cixi. La sfortunata ribellione xenofoba dei Boxer del 1899-1901 indebolì ulteriormente la dinastia. Sebbene Cixi sponsorizzasse un programma di riforme, la rivoluzione Xinhai del 1911-1912 pose fine alla dinastia Qing e istituì la Repubblica di Cina. Puyi, l'ultimo imperatore della Cina, abdicò nel 1912.
La Repubblica di Cina partecipò alla prima guerra mondiale schierandosi con le potenze alleate. Il contributo militare cinese al conflitto fu limitato a causa della relativa arretratezza dell'apparato bellico, mentre dal punto di vista economico la Cina fornì supporto alle industrie degli Alleati grazie all'invio di manodopera cinese. Partecipò anche alla seconda guerra mondiale, schierandosi contro l'Asse.
Due guerre civili fra i nazionalisti filoamericani di Chiang Kai-shek (o, in cinese standard, Jiang Jie-Shi 蒋介石) e i comunisti di Mao Zedong (o, nella vecchia trascrizione, Mao Tse-Tung 毛泽东) (1927-1937 e 1945-1949), intervallate dall'invasione giapponese (1937-1945), determinarono la divisione del territorio cinese in due stati distinti, la proclamazione della Repubblica Popolare Cinese di Mao, il 1º ottobre 1949 nella Cina continentale, e della Repubblica Di Cina, detta comunemente Taiwan, sull'isola di Formosa e altre isole (Penghu, Kinmen e Matsu), ancora oggi sotto il controllo della Repubblica di Cina.
Il nuovo governo riunificò il territorio e diede una struttura economica di tipo socialista al Paese, con la nazionalizzazione delle industrie, la creazione delle comuni e la redistribuzione delle terre dei latifondisti ai contadini attraverso iniziative politiche ed economiche che costarono la vita a milioni di persone.Nella seconda metà del Novecento si afferma una linea economica che inizialmente segue il modello sovietico e poi tenta un percorso alternativo che porterà al disastro del grande balzo in avanti (大跃进). La terribile carestia, la repressione, i lavori forzati e la Rivoluzione Culturale (文化大革命), in cui furono protagoniste le Guardie rosse (红卫兵), provocheranno decine di milioni di morti.
Dopo le molteplici carestie nel Paese, negli scontri politici interni del partito si afferma Deng Xiaoping (邓小平), che riorganizza l'economia cinese, favorendo il riconoscimento costituzionale della proprietà privata e l'apertura del mercato a investimenti esteri. La repressione violenta delle proteste di Tiananmen e le conseguenti sanzioni da diversi Stati non fermano la politica del Partito Comunista che, dopo il ritorno di Hong Kong e Macao, porta l'economia cinese ai primi posti del globo.
Anche l'occidentalizzazione della Cina, tentata più volte dagli europei a partire dal XVII secolo e culminata con l'irruzione coloniale dalla seconda metà del XIX secolo, è stata assorbita e trasformata nel corso del XX secolo in una singolare forma di comunismo nazionale, uno dei fattori dominanti nella scena internazionale del secondo dopoguerra, facendo dell'antico "regno di mezzo" uno dei poli della politica mondiale anche nell'era post-Mao.
L'importanza della Cina nel ventunesimo secolo si riflette in virtù del suo ruolo come prima potenza economica per prodotto interno lordo; è inoltre membro fondatore dell'Organizzazione delle Nazioni Unite (è uno dei cinque membri permanenti con il diritto di veto), aderisce al Organizzazione per la Cooperazione di Shanghai (SCO) e fa parte del OMC, dell'APEC, dell'ASEAN, del G2 e del G20. Con l'introduzione della riforma economica basata sul capitalismo nel 1978 la Cina è diventata il Paese con lo sviluppo economico più veloce al mondo, primo maggiore esportatore (2008) e il primo più grande importatore di merci (2010).Molti studiosi hanno definito la Cina come la nuova superpotenza militare emergente; già nel 1964 riesce a sviluppare i suoi armamenti nucleari e mantiene dalla fine della seconda guerra mondiale l'esercito di terra numericamente più grande al mondo (Esercito di Liberazione Popolare), il suo budget per la difesa (con un aumento annuale più 10%) è secondo solo a quello degli Stati Uniti. La rapida industrializzazione e le riforme di mercato hanno ridotto il suo tasso di povertà dal 53% nel 1981 all'8% nel 2001. Tuttavia la Repubblica Popolare Cinese è ora di fronte a una serie di altri problemi, tra cui il rapido invecchiamento della popolazione a causa della politica del figlio unico (一孩政策), le tensioni con Hong Kong, Taiwan e la minoranza uigura in Xinjiang (vedi il genocidio culturale degli uiguri e i campi di rieducazione dello Xinjiang), un ampliamento urbano-rurale, uno squilibrio economico tra regioni costiere e interne e il degrado ambientale.
La superficie della Cina è di 9.706.961 km2, di poco inferiore all'intera Europa, il che ne fa lo Stato più esteso dell'Asia orientale; la popolazione è d'oltre 1.401.586.000 persone, pari a circa il 19,5% della popolazione mondiale: ciò rende la Cina il secondo Paese più popolato del mondo.
La forma di Stato della Cina è una repubblica socialista guidata da un unico partito, il Partito Comunista Cinese; la sua amministrazione è articolata in ventidue province, cinque regioni autonome, quattro comuni e due regioni amministrative speciali.
La Cina confina con quattordici Paesi: a nord con Russia e Mongolia; a est con la Corea del Nord; a sud con Vietnam, Myanmar, Laos, Bhutan e Nepal; a ovest con India, Pakistan, Tagikistan, Kazakistan, Afghanistan e Kirghizistan. Si affaccia inoltre a est sul mar Giallo e sul mar Cinese Orientale e a sud-est sul mar Cinese Meridionale.
Con 9,71 milioni di km2 la Cina è il quarto Paese del mondo per estensione (dopo la Russia, il Canada e gli Stati Uniti d'America) e di conseguenza offre una grande varietà di climi e paesaggi. Il punto sul globo terrestre più lontano dal mare (circa 2.600 km) si trova in Cina, nell'area desertica nella regione Sinkiang-Uygur. Il sud è diviso tra l'altopiano dello Yunnan-Guizhou, con un'altitudine che parte dai 550 metri per arrivare ai 2000 metri, e i bacini dei grandi fiumi che lo attraversano.
Idealmente si potrebbe dividere la Cina in sei grandi regioni: il nord-ovest, la Mongolia interna, il nord-est, la Cina settentrionale, la Cina meridionale e l'estrema regione sud-occidentale.
Si divide in tre fasce climatiche: la parte settentrionale fredda, la centrale più temperata e la meridionale umida. Questa regione comprende a nord un bacino chiamato "il bacino di Zungaria" che, nonostante sia caratterizzato da zone rocciose e sabbiose, è una zona piuttosto fertile dove l'agricoltura viene praticata grazie a vasti sistemi di irrigazione; a sud si trova il bacino del Tarim situato tra gli elevati rilievi del Kunlun. Esso comprende il deserto più arido di tutta l'Asia: il Taklamakan.
Questa regione possiede un clima molto secco e si trova nella parte centro-settentrionale della Cina. La Mongolia interna è un altopiano caratterizzato da deserti di sabbia, roccia e ghiaia che a est degradano in fertili steppe. Questa regione, delimitata a est dalla boscosa catena del Grande Khingan, comprende pianure ondulate divise da aridi piani rocciosi. Il capoluogo è Hohhot (呼和浩特).
Comprende tutta la Manciuria a est della catena del grande Khingan: si tratta di una vasta e fertile pianura circondata da monti e colline tagliate da moltissime valli e piccoli pendii. A sud si trova la penisola di Liaodong, le cui coste sono ricche di porti naturali. Nella parte occidentale del nord est si trovano ampie zone desertiche.
Questa regione si trova nella zona delimitata a nord dalla Mongolia interna e a sud dal bacino del Fiume Giallo; qui si trova l'altopiano del Loess, caratterizzato da profonde vallate, gole e terrazze coltivate, il bassopiano cinese, i monti dello Shandong e gli aspri e inaccessibili rilievi del sud ovest.
Questa regione abbraccia la valle del Fiume Azzurro e numerose regioni del sud. La valle del Fiume Azzurro consiste in una serie di bacini i cui fertili terreni alluvionali sono solcati da canali navigabili e da molti laghi. A ovest si estende il bacino dello Sichuan, un fertile territorio collinare, circondato dagli irregolari altopiani centrali. Gli altopiani meridionali sono compresi tra i monti tibetani e il mare. A est si estendono zone collinari disboscate e soggette ad erosione; lungo la costa si trovano gli irregolari altopiani sud orientali.
È occupata dall'altopiano del Tibet (青藏高原), conosciuto anche come il "tetto del mondo" che, posto a un'altitudine media di 4.512 metri sul livello del mare, è la regione in cui si trovano le montagne più alte del mondo, con quattordici cime che si elevano al di sopra degli 8.000 metri, tra cui il K2 e il monte Everest (珠穆朗玛峰). Morfologicamente vario, costituito da vasti affioramenti rocciosi, alternati da pianure alluvionali, laghi salati e paludi, l'altopiano è attraversato da numerose catene montuose e orlato dall'Himalaya a sud, dal Pamir e dal Karakorum a ovest e dal Quiliam sham a nord. Qui si trova la sorgente del Gange. In estate la catena dell'Himalaya fa da scudo protettivo alle più basse nuvole monsoni, provenienti dal versanti indiano e nepalese. Le piogge sono dunque limitate, presenti soprattutto nei mesi di luglio e agosto.
La Cina è sede di un gran numero di fiumi e i tre maggiori sono: lo Huang He 黄河 (in italiano "Fiume Giallo"), il Chang Jiang 长江 (o "Fiume Azzurro") e lo Xi Jiang 西江  (o "fiume dell'ovest"), che nella parte media e bassa del loro corso dividono tre grandi assi orografici della Cina orientale e hanno la loro origine sull'altopiano tibetano.
Il Fiume Giallo nasce nelle montagne del Qinghai (青海), percorre il territorio cinese per circa 4.855 km, prima di sfociare nell'oceano Pacifico presso la penisola dello Shandong (山东). Il Fiume Azzurro è il maggiore fiume cinese e il terzo per lunghezza al mondo. Anch'esso nasce dalle montagne del Qinghai, ma procede verso sud-est attraversando così zone di montagne ricche di acqua che gli garantiscono una notevole portata. Lo Xi Jiang nasce sull'altopiano dello Yunnan e ha notevole importanza dal punto di vista agricolo, dato il clima subtropicale delle regioni irrigate. Nel Guangdong confluisce nello Zhu Jiang (珠江) o fiume delle Perle, che è un'altra importante arteria di trasporto fluviale con il suo delta che arriva fino alla città di Canton e oltre verso un territorio pieno di canali e dighe.
Circa la metà dei fiumi della Cina, compresi i tre più lunghi (Fiume Azzurro, Fiume Giallo e Xi Jiang), scorre da ovest a est e sfocia nei mari cinesi aperti all'oceano Pacifico; in minore quantità sfociano nel mar del Giappone, mentre altri sono privi di sbocco sul mare e quindi si gettano negli aridi bacini occidentali e settentrionali, dove le acque filtrano nel sottosuolo formando profonde e importanti riserve d'acqua. Le piene dei grandi fiumi portano inondazioni che hanno sovente conseguenze disastrose sugli insediamenti umani e sulle coltivazioni.
Il censimento nazionale del 2015 ha permesso di stimare la popolazione della Repubblica Popolare Cinese in 1.367.820.000 persone; il 17,5% di essi aveva un'età di 14 anni o inferiore, il 67% era tra i 15 e i 59 anni e il 15,5% aveva più di 60 anni. Il tasso di crescita della popolazione per il 2013 è stato stimato di essere dello 0,46%. Sempre secondo il censimento, la densità della popolazione era di 139,6 ab./km2 e un ISU di 0,777; classificandosi all'81º posto. La popolazione è sparsa in modo molto irregolare; è infatti concentrata prevalentemente nelle province orientali e nelle grandi pianure, mentre a ovest, zona più aspra e arida, vi è una densità bassissima. La Cina annovera una dozzina di grandi città con uno o più milioni di residenti di lungo periodo, tra cui 7 megalopoli come Chongqing, Shanghai, Pechino, Tientsin, Shenzhen, Canton e Hong Kong i cui abitanti, sommati, formano una popolazione di oltre 130 milioni di abitanti. Le principali città della Cina svolgono ruoli chiave a livello nazionale e per quanto riguarda l'identità regionale, la cultura e l'economia. L'aspettativa di vita è salita a 73 anni.
Anche se per gli standard occidentali il Paese può essere considerato a reddito medio, a partire dal 1978 la sua rapida crescita ha permesso a centinaia di milioni di suoi cittadini di uscire dalla povertà. Nel 2009 circa il 10% della popolazione cinese vive al di sotto della soglia di povertà di 1 dollaro al giorno, rispetto al 64% del 1978. La disoccupazione in ambito urbano, al 2014, era di circa il 4,1%. La disoccupazione media si attesta attorno al 10%. Sono cresciuti notevolmente sia la fetta di popolazione appartenente al ceto, sia i "super ricchi" (individui con un patrimonio superiore a 10 milioni di yuan). Con oltre 1,4 miliardi di persone e una costante diminuzione delle risorse naturali, il governo cinese si è dimostrato molto preoccupato per l'elevato tasso di crescita della popolazione e, fin dal 1979 e con risultati alterni, ha tentato di attuare una politica severa di pianificazione familiare, nota come "politica del figlio unico". Con questa dottrina, fino al 2013, si è cercato di limitare le famiglie ad avere un unico figlio, con eccezioni per le minoranze etniche e un certo grado di flessibilità nelle zone rurali. Un importante allentamento di questa politica è stato promosso nel dicembre 2013, consentendo alle famiglie di avere due figli se uno dei genitori è figlio unico. I dati del censimento del 2010 hanno svelato che il tasso di fertilità totale era di circa 1,4.Le indicazioni politiche, insieme alla tradizionale preferenza per i figli di sesso maschile, può aver contribuito a uno squilibrio nel rapporto tra i sessi. Secondo il censimento del 2010 il rapporto nelle nascite era di 118,06 maschi per 100 femmine, un valore che si discosta dalla media, che è di circa 105 maschi per 100 femmine. Il censimento del 2010 ha rilevato che i maschi rappresentavano il 51,27% della popolazione totale. Tuttavia il rapporto tra i sessi della Cina è più equilibrata di quanto non fosse nel 1953, quando i maschi erano il 51,82%.
ll tasso di alfabetizzazione è passato dal 20% nel 1949 ad oltre il 65% trenta anni dopo.Il tasso di alfabetizzazione sopra i 15 anni è del 98%, mentre per gli uomini è del 99,2% e per le donne del 96,7% (stime 2001); nel 1950 esso era del 20%.
Studenti universitari: 2,8%; 30 milioni (2010), con aumento di 5 milioni per anno.
La Cina riconosce ufficialmente 56 gruppi etnici distinti (民族), il più grande dei quali è quello dei i cinesi han (汉族), che costituiscono circa il 91,9% della popolazione totale, ma la distribuzione è molto irregolare; esistono infatti vaste zone della Cina occidentale in cui l'etnia han è una minoranza. Inoltre la riunione di molti cinesi nella maggioranza han oscura alcune delle grandi differenze linguistiche, culturali e etniche che sussistono tra persone all'interno di questo stesso gruppo. Le grandi minoranze etniche comprendono gli zhuang 壮族 (16 milioni), i manciù 满族 (10 milioni), i cinesi hui 回族 (9 milioni), i miao/Hmong 苗族 (8 milioni), gli uiguri 维吾尔 (7 milioni), gli yi 彝族 (7 milioni), i tujia 土家族 (5,75 milioni), i mongoli 蒙古族 (5 milioni), i tibetani 藏族 (5 milioni), i buyei 布依族 (3 milioni) e i coreani 朝鲜族 (2 milioni). La natura multietnica della Cina è il risultato in parte dei territori incorporati dalla dinastia Qing, i cui imperatori erano essi stessi di etnia manciù e non membri della maggioranza han. Le teorie etniche cinesi sono state pesantemente influenzate da quelle dell'Unione Sovietica. La politica ufficiale afferma di essere contro l'assimilazione e sostiene che ogni gruppo etnico dovrebbe avere il diritto di sviluppare il proprio linguaggio e la propria cultura. Il grado di integrazione dei gruppi etnici di minoranza con la comunità nazionale varia largamente da gruppo a gruppo. Alcuni di essi, come i tibetani e gli uiguri, provano un forte sentimento di ostilità verso la maggioranza. Invece altri gruppi come gli zhuang, gli hui e i manciù, sono ben integrati.
Il governo cinese si dichiara formalmente "laico" e in quanto tale non riconosce alcuna religione "di Stato". L'articolo 36 della Costituzione cinese stabilisce la libertà di credo religioso, bandendo e proibendo qualsiasi forma di intolleranza e coercizione. L'idea cinese di "religione" non corrisponde pienamente a quanto con questo termine si intende in Occidente; il termine cinese tradotto come "religione" — zōngjiào 宗教 — è un'introduzione recente (dal giapponese nel XX secolo) e definisce quelle "dottrine" dotate di un corpo istituzionale e scritturale ben definito. Gran parte della tradizione spirituale cinese, tuttavia, si svolge al di fuori delle forme dottrinali ed ecclesiastiche, costituendo quella che è definita dagli studiosi "religione tradizionale cinese", e in cinese "credi nativi" o "popolari" — 民間信仰 mínjiān xìnyǎng, riconosciuta come tale anche sul piano giuridico e pertanto come una categoria distinta rispetto alle "religioni" dottrinali.Le dottrine (zongjiao) riconosciute e in quanto tali gestite a livello statale, sono cinque: il buddhismo, il taoismo, il protestantesimo, il cattolicesimo e l'islam. Il taoismo si sviluppò in Cina a partire dal I-II secolo. Il buddismo si diffuse nel Paese, introdotto dall'India, con il VI secolo. Il cristianesimo e l'islam sono presenti in Cina come religioni minoritarie, il secondo predominante tra alcune etnie non-han (i più numerosi sono gli hui e gli uiguri). Il quadro religioso del Paese è tuttavia più complesso, una volta che si guardi alla situazione al di fuori dei riconoscimenti ufficiali, infatti non c'è una netta linea di demarcazione tra buddhismo, taoismo e pratiche religiose locali (minjian xinyang), e sono in particolare queste ultime a costituire un oggetto di difficile indagine e quantificazione. Esse sono infatti un insieme eterogeneo di atteggiamenti rituali che possono comprendere l'omaggio a divinità locali della natura, della nazione cinese (fondatori culturali e inventori, eroi, patriarchi di lignaggi), oppure agli antenati della propria famiglia. Ciò significa che ogni lignaggio (宗族 zongzu o 家族 jiazu, l'equivalente della gens romana, ovvero tutte le famiglie che condividono lo stesso cognome, per esempio i Wu o i Lin di una determinata regione, più o meno estesa) spesso fa riferimento a specifici templi, titolati ai capostipiti del lignaggio stesso; ogni famiglia in tal modo ricorda e onora le proprie origini. Il taoismo in certe sue scuole funge da cornice rituale per alcune espressioni della religione tradizionale nativa. Esistono anche forme dottrinali della religione tradizionale (民間宗教 mínjiān zōngjiào, "dottrine native" o "popolari") che tuttavia non sono riconosciute a livello nazionale oppure godono di riconoscimenti solo a livello provinciale (un esempio tra i tanti, la dottrina del sanyiismo riconosciuta ufficialmente in Fujian dal 2011).
Il culto degli antenati è una delle espressioni più evidenti del confucianesimo, la scuola di pensiero che più di ogni altro ha condizionato e condiziona tuttora la morale e il comportamento dei cinesi. Sebbene non sia tra le dottrine riconosciute, la sua influenza sulla morale cinese è tangibile (rispetto dei genitori, rapporti tra uomo e donna, educazione dei figli e modelli di comportamento virtuoso). Negli ultimi anni è in atto un processo di riscoperta e reinvenzione del confucianesimo che prende forma in una grande varietà di iniziative e gruppi di studio, di culto e di politica.
Per quanto riguarda il buddismo tibetano e il cattolicesimo va ricordato che se da un lato il riconoscimento ufficiale consente la pratica religiosa ai credenti di queste religioni, dall'altro comporta l'obbligo di giurare fedeltà allo Stato da parte delle gerarchie religiose. Esse sono gestite da istituzioni inquadrate a livello statale, i cui membri sono tenuti a giurare fedeltà alla repubblica. Il XIV Dalai Lama Tenzin Gyatso e il suo Panchen Lama (l'autorità incaricata della scelta del successore del Dalai Lama) non sono riconosciuti come autorità religiosa dallo Stato cinese, il quale ha scelto un proprio Panchen Lama. Per quanto riguarda il cattolicesimo lo Stato cinese non riconosce i vescovi nominati dalla Santa Sede, che sono spesso di fatto soggetti a provvedimenti restrittivi, e reclama invece per sé il diritto alla nomina di questi ultimi. I cattolici cinesi fedeli alla Chiesa cattolica sono pertanto costretti celebrare i propri riti in clandestinità.
In aggiunta alle religioni già menzionate sono presenti varie religioni delle minoranze etniche che abitano alcune regioni della Cina e un numero non quantificato di aderenti a una varietà di nuove religioni sorte principalmente nell'alveo della religione tradizionale cinese.
I rilevamenti statistici parte del Chinese General Social Survey condotti dal 2008 al 2012 su ampi campioni della popolazione hanno restituito una media del 6,2% di persone dichiarantesi buddisti, 2,3% cristiani, 2,2% membri di sette religiose di matrice popolare, 1,7% musulmani e 0,2% seguaci di altre religioni. Del resto della popolazione solo il 6,3% sono le persone dichiarantesi "atee", mentre la maggioranza assoluta rimanente sono persone "non religiose" nel senso di non appartenenti alle associazioni religiose di stato, ma impegnate in culti tradizionali di dèi e antenati. Secondo rilevamenti statistici del 2014 circa il 70% dei cinesi pratica la religione tradizionale che comprende confucianesimo, taoismo e buddismo (buddismo cinese). Gli aderenti al buddismo sono circa il 16%. I cristiani sono circa il 2,5%. I musulmani sono circa lo 0,5%.Un sondaggio effettuato alla fine del 2014 ha rilevato che il 61% della popolazione si considera "atea".
Esempi di luoghi di culto delle religioni cinesi
La tradizione ha tramandato l'immagine del cinese come un'unica lingua dotata di pochi dialetti principali, ma con l'avvento della linguistica comparativa si è affermata l'interpretazione che vede invece il cinese come una vasta famiglia di "parlate affini", le cosiddette lingue sinitiche (汉语族). Esse costituiscono una branca importante delle lingue sinotibetane (汉藏语系) e sono accomunate da caratteristiche importanti come la tonalità e l'ordine soggetto-verbo-oggetto, così come dal fatto di servirsi tutte quante di un unico sistema di scrittura basato sui caratteri cinesi (汉字, usati anche in Corea, Giappone e Vietnam e noti anche come hanja, kanji e chu nom). Tutte queste parlate locali si possono classificare in base alla loro appartenenza a pochi "gruppi dialettali" noti come lingua mandarina, lingua Wu, lingua Hakka, la lingua Yue (la denominazione di "lingua" è dovuta al fatto che anticamente venivano semplicemente considerati "dialetti" del cinese, mentre in realtà costituiscono vere e proprie famiglie di lingue affini e distinte) e altre ancora.
A fronte di questa situazione la Cina offre oggi un panorama linguistico assai variegato, caratterizzato da centinaia di parlate locali, ciascuna contraddistinta dai suoi dialetti. Molte di queste lingue non sono mutuamente intelligibili.
La lingua maggiormente diffusa nella Cina continentale è il cinese mandarino, che viene parlato (in una qualche varietà locale) dal 70% della popolazione di madrelingua cinese. Grazie alla sua diffusione in tutto il Paese il mandarino è stato scelto agli inizi del XX secolo come base per la codifica di una pronuncia standard della lingua cinese, allo scopo di facilitare l'integrazione territoriale e culturale del paese.
Nel 1932 è stato così adottato ufficialmente il cosiddetto mandarino standard (普通话 o "lingua comune"), una pronuncia codificata a partire da una variante locale del cinese mandarino parlata nei pressi di Pechino (北京话). Il mandarino standard è divenuto successivamente lingua ufficiale della Repubblica Popolare Cinese, di Taiwan, riconosciuto a Singapore e in Malesia; è soprattutto una delle sei lingue ufficiali dell'ONU.
La scrittura del cinese si basa su un sistema di caratteri la cui origine risale a incisioni su ossa oracolari 甲骨文 (gusci di tartaruga e scapole di bue messi sul fuoco durante le divinazioni) risalenti a prima dell'età del bronzo. Il sistema di scrittura fu standardizzato per la prima volta nel III secolo a.C., ai tempi del primo imperatore della dinastia Qin, ed è stato riordinato nei dizionari con un sistema di 214 radicali detti radicali Kangxi (康熙部首), usati anche per riordinare gli hanja, kanji e chu nom. Pur avendo subito una naturale evoluzione nel corso dei secoli, il sistema di scrittura basato su caratteri è rimasto sostanzialmente integro negli anni. Negli anni cinquanta la Cina ha introdotto una riforma del sistema di scrittura con l'adozione dei cosiddetti caratteri semplificati (简体字). Questo sistema di scrittura è usato nella Repubblica Popolare Cinese e a Singapore, mentre a Taiwan e Hong Kong si usano ancora i caratteri tradizionali (繁体字). Ciascun carattere cinese può avere diverse pronunce a seconda della lingua del parlante, ma il suo significato non cambia. Spesso ciò avviene anche nel caso dei kanji e hanja e in svariati casi anche nei chu nom.
Il cinese standard è anche dotato di un sistema di romanizzazione ufficiale chiamato Hanyu Pinyin (汉语拼音), che permette di trascrivere la pronuncia standard dei caratteri cinesi servendosi dell'alfabeto latino e di alcuni diacritici eventuali. Il padre dello Pinyin, adottato ufficialmente in Cina l'11 febbraio 1958, viene spesso ritenuto Zhou Youguang (周有光). Il mandarino prevede in tutto 415 sillabe che possono essere pronunciate applicando quattro toni diversi, segnalati sopra le vocali come diacritici o accanto ad esse come numeri.
Oltre al cinese standard e alle varianti regionali e dialetti locali, vi sono altre lingue, diffuse specialmente nelle regioni più esterne, alcune delle quali sono riconosciute dallo Stato come seconde lingue minoritarie ufficiali, in particolare nelle regioni amministrative speciali: il mongolo nella Mongolia interna, il tibetano in Tibet, l'uiguro nello Sinkiang; e poi il coreano e il kazaco.
La Cina è una repubblica popolare e il massimo organo legislativo è il Congresso nazionale del popolo (全国人民代表大会), i cui rappresentanti rimangono in carica per cinque anni. L'elezione di tali rappresentanti avviene per via indiretta attraverso un sistema piramidale di assemblee e comitati: i cittadini riuniti in assemblee eleggono dei comitati, i cui rappresentanti a loro volta si riuniscono in assemblee per eleggere i propri rappresentanti di livello superiore e così via fino all'elezione dei membri del Congresso, che elegge a sua volta un Comitato permanente che ne esercita le funzioni negli intervalli tra le sessioni plenarie, che avvengono di norma una volta l'anno: in tali occasioni il Congresso può nominare il presidente della repubblica e i membri del governo, del quale supervisiona l'operato e all'occorrenza approva le leggi.
Il potere esecutivo è nelle mani del Consiglio di Stato (国务院), l'organo di governo del quale fanno parte il primo ministro (总理) e i capi dei vari ministeri, oltre a eventuali rappresentanti di agenzie statali di livello superiore a quello ministeriale (può trattarsi di agenzie di coordinamento). Fin dalla fondazione della Repubblica Popolare Cinese nel 1949 le più importanti cariche dello Stato sono sempre state occupate da dirigenti di alto livello del Partito Comunista Cinese (a titolo di esempio, l'attuale Presidente della Repubblica (主席) Xi Jinping (习近平) è anche segretario generale del partito; lo stesso valeva per il suo predecessore Hu Jintao 胡锦涛) con il risultato che la leadership politica dello Stato cinese ha sempre coinciso con il gruppo dirigente del Partito Comunista: ciò comporta che di fatto esiste un unico soggetto politico alla guida del Paese.
Le leggi approvate dal Congresso sono di solito proposte direttamente dal Consiglio di Stato, le quali sono il risultato delle decisioni prese all'interno del Politburo. Dal momento che il Congresso è composto per la maggior parte da iscritti al partito, l'esito delle votazioni è già noto in anticipo e l'approvazione delle leggi è un fatto quasi scontato (sebbene negli ultimi anni vi siano stati episodi in cui il Congresso non ha approvato in prima battuta alcuni provvedimenti proposti dal Consiglio di Stato).A capo del potere giudiziario vi è la Corte suprema del popolo, a cui spetta in ultima istanza il giudizio sui processi. Dal 2006 è l'unica avente titolo di pronunciare sentenze di condanna a morte.
Le province cinesi da sempre rivestono un importante ruolo culturale in Cina. I cinesi tendono a identificarsi con la provincia nativa e solitamente a ogni territorio provinciale corrispondono determinati stereotipi riferiti alla popolazione. I confini della maggior parte delle province cinesi furono stabiliti ai tempi della tarda dinastia Ming. La Cina ha una giurisdizione su ventidue province (e considera Taiwan la ventitreesima), cinque regioni autonome, quattro municipalità e due regioni amministrative speciali.
Oltre a rivendicare Taiwan, la Cina è stata coinvolta in una serie di altre dispute territoriali internazionali. Dal 1990 la Cina è impegnata in negoziati per risolvere le contese sui territori del Kashmir, tra cui una tratta di un confine conteso con l'India e una frontiera non ben definita con il Bhutan. La Cina contesta il possesso di diverse piccole isole nella parte orientale e sud del mar Cinese Meridionale: le isole Ryukyu e le isole Senkaku/Diaoyu al Giappone, la provincia dell'Arunachal Pradesh all'India, le isole Paracelso al Vietnam (attualmente sotto amministrazione cinese) e le isole Spratly ai diversi Stati sud-est asiatici. Il 21 maggio 2014 il presidente Xi, parlando a una conferenza a Shanghai, si impegna a risolvere pacificamente queste contestazioni territoriali affermando: «La Cina intende perseguire la soluzione pacifica delle controversie con altri Stati sovrani sui diritti e gli interessi territoriali e marittimi».
La Costituzione della Repubblica Popolare Cinese, quella corrente, fu adottata dal V Congresso Nazionale del Popolo il 4 dicembre 1982.
La prima università nazionale cinese venne fondata nel dicembre 1898, col nome di Università Imperiale della capitale: si tratta dell'Università di Pechino, (in cinese conosciuta col nome di Beidà, 北京大学 oppure 北大), è una delle più rinomate a livello internazionale.
Dal 1986 l'educazione obbligatoria comprende la formazione primaria e media, che complessivamente durano nove anni. Nel 2010 circa l'82,5% degli studenti hanno continuato a studiare nelle scuole secondarie. Il gāokǎo (高考S), l'esame di Stato d'ammissione all'università, è un prerequisito per accedere alla maggior parte delle istituzioni dell'educazione superiore. Sempre nel 2010 il 27% dei diplomati di scuola secondaria hanno continuato a studiare nelle università. L'orientamento professionale è a disposizione degli studenti dei livelli secondari e terziari. Nel febbraio del 2006 il governo si è impegnato a rendere completamente gratuiti i primi nove anni d'istruzione. La spesa annuale per l'istruzione è aumentata da meno di 50 miliardi di dollari statunitensi nel 2003 a più di 250 miliardi di dollari nel 2011. Tuttavia vi è ancora un grande divario nelle condizioni d'istruzione; per esempio, nel 2010 la spesa annuale per l'istruzione secondaria a Pechino era di circa 3300 $ per alunno, mentre nel Guizhou, una delle province più povere, non superava i 530 $ per alunno. Nel 2012 si sono iscritti circa l'89% dei cinesi d'età avanzata per frequentare la scuola secondaria. Nel 2007 c'erano 396 567 scuole primarie, 94 116 scuole secondarie e 2236 università. Nel 2010 la popolazione con più 15 anni d'età sapeva leggere e scrivere, paragonato col 20% del 1950. Va notato che gli studenti di Shanghai hanno ottenuto i migliori risultati in matematica, in scienze e in letteratura nell'esame PISA del 2012.
Il Ministero della Salute, insieme agli uffici sanitari provinciali, supervisiona i bisogni di salute della popolazione cinese. Sin dai primi anni cinquanta la politica sanitaria cinese ha prestato particolare attenzione alla salute pubblica e alla medicina preventiva. A quel tempo il Partito Comunista Cinese iniziò la "campagna patriottica della salute" che mirava a migliorare i servizi igienici, nonché il trattamento e la prevenzione di diverse patologie. Malattie come il colera, il tifo e la scarlattina, che precedentemente erano diffuse in Cina, furono quasi sradicate grazie a questa campagna. Dopo che Deng Xiaoping iniziò le riforme economiche del 1978 la salute pubblica cinese migliorò rapidamente per via di una migliore nutrizione, anche se molti dei servizi sanitari pubblici gratuiti scomparvero insieme con Comuni del Popolo. La sanità in Cina è stata quindi in gran parte privatizzata e ha registrato un significativo aumento della qualità. Nel 2009 il governo ha intrapreso un programma triennale su larga scala concernente l'assistenza sanitaria del valore di 124 miliardi di dollari. Questa iniziativa ha portato nel 2011 il 95% della popolazione cinese ad avere una copertura di base di assicurazione sanitaria. Nel 2011 la Cina era stimata per essere il terzo più grande fornitore al mondo di prodotti farmaceutici, ma la popolazione era colpita dallo sviluppo e dalla distribuzione di farmaci contraffatti.A partire dal 2012 l'aspettativa media di vita alla nascita è di 75 anni, e il tasso di mortalità infantile è del 12 per mille. Entrambi i dati sono migliorati in modo significativo dal 1950. Il tasso di arresto della crescita, una condizione causata dalla malnutrizione, è diminuito dal 33,1% del 1990 al 9,9% del 2010. Nonostante i significativi miglioramenti nella salute e la costruzione di strutture mediche avanzate, la Cina ha diversi problemi emergenti di sanità pubblica, come ad esempio le malattie respiratorie causate dall'inquinamento atmosferico diffuso, le centinaia di milioni di fumatori di sigarette e l'aumento dell'obesità tra i giovani abitanti dei centri urbani. La numericamente grande popolazione della Cina e le città densamente popolate hanno portato allo svilupparsi di gravi focolai di malattie negli ultimi anni, come ad esempio lo scoppio nel 2003 della SARS. Si stima che nel 2010 l'inquinamento atmosferico abbia causato 1,2 milioni di morti premature in Cina.
Le forze armate della Repubblica Popolare Cinese sono composte da Esercito Popolare di Liberazione, Polizia Armata del Popolo e milizia popolare. Il comando unificato di tutte le forze armate risiede presso la commissione militare centrale, mentre il Ministero della Difesa alle dipendenze del Consiglio di Stato si occupa di gestire la difesa nazionale.
Il fulcro delle forze armate cinesi è costituito dall'Esercito Popolare di Liberazione (中国人民解放军S, Zhōngguó Rénmín Jiěfàng JūnP, abbreviato in EPL; più comunemente noto come PLA, acronimo di People's Liberation Army) che, con un apparato di circa 2.285.000 soldati, è il più grande esercito permanente esistente al mondo.L'EPL è composto da Esercito (che conta su 1,25 milioni di unità in servizio attivo), Marina, Aeronautica e da una forza strategica denominata Secondo Corpo di Artiglieria, che gestisce il deterrente nucleare cinese.
Secondo i dati forniti dal governo cinese, il bilancio militare per il 2015 ammontava a 145 miliardi di dollari statunitensi, conquistando il secondo posto come più grande budget militare tra gli Stati del mondo. Tuttavia molte autorità, compresa la SIPRI e l'Ufficio del Segretario della Difesa statunitense, sostengono che questo budget non rifletta il reale livello di spesa militare, che si presume quindi assai più elevato rispetto ai dati ufficiali.Entrata ufficialmente in possesso di armi nucleari, la Cina ha aderito nel 1992 al trattato di non proliferazione nucleare. Non ci sono dati ufficiali sul numero di testate atomiche effettivamente operative, ma soltanto stime dei vettori (missili a breve, medio e lungo raggio) in possesso del Paese (nel 2015 il Dipartimento della Difesa americano stima in almeno 1200 SRBM e 50 o 60 ICBM). Varie istituzioni di monitoraggio delle potenze atomiche stimano il numero di testate effettive nell'ordine delle 240, ma circolano interpretazioni che stimano questa cifra essere assai più alta.La Cina è considerata sia una grande potenza militare regionale che una potenziale superpotenza militare. Per compensare ciò, a partire dai primi anni 2000 essa ha sviluppato numerose attività per allargare la propria potenziale azione, la sua prima portaerei è entrata in servizio nel 2012, e mantiene inoltre una consistente flotta di sottomarini, tra cui otto di attacco a propulsione nucleare e missili balistici sottomarini. La Cina ha inoltre creato una rete di relazioni militari straniere.Negli ultimi decenni la Cina ha compiuto progressi significativi nella modernizzazione della sua forza aerea grazie all'acquisto di aerei da combattimento russi come il Sukhoi Su-30 e anche mediante la produzione di propri velivoli moderni e in particolare il Chengdu J-10, J-20 e gli Shenyang J-11, J-15, J-16 e J-31. La Cina è inoltre impegnata nello sviluppo di un aereo stealth proprio e numerosi droni da combattimento. Il Paese ha inoltre aggiornato la sua forza terrestre, sostituendo il suo ormai vecchio parco di carri armati sovietici con numerose varianti del moderno ZTZ-99 e sistemi per migliorare il command and control warfare. La Cina ha inoltre sviluppato o acquisito numerosi sistemi missilistici avanzati, tra cui missili anti-satellite, missili da crociera e ICBM nucleari lanciati da sottomarini. Secondo i dati dell'Istituto Internazionale di Ricerche sulla Pace di Stoccolma, tra il 2010 e il 2014, la Cina è diventato il terzo più grande esportatore al mondo delle principali armi con un incremento del 143% rispetto al periodo 2005-2009.Questa crescita smisurata ha portato la Cina nel 2015 a dover frenare le esportazioni di droni e supercomputers. La Cina ha rafforzato il controllo sul suo settore tecnologico in quanto cerca di evitare infiltrazioni di spie straniere, puntando alla costruzione di aziende tecnologiche competitive a livello mondiale, che possano rendere il paese tecnologicamente autosufficiente dall'Occidente.La marina dell'Esercito Popolare di Liberazione, fino ai primi anni novanta del XX secolo la marina militare ha ricoperto un ruolo subordinato alle forze armate terrestri. Ha subito in seguito una rapida modernizzazione ed è ormai, nel XXI secolo inoltrato, la terza più potente al mondo, con oltre 200 000 uomini, organizzata in tre grandi flotte: Flotta del mare del nord con sede a Tsingtao, la flotta del mar oriente con sede a Ningbo e la flotta del mar del sud con sede a Zhanjiang. Il suo teatro d'operazioni si estende fin dove la Cina ha o prevede di avere basi d'appoggio: Maldive, Bangladesh, Pakistan, Gibuti e Birmania.
Fino al 1911 la Cina era una monarchia, formalmente facente capo all'imperatore.
La rivoluzione cinese del 1911 portò alla deposizione dell'ultimo imperatore Pu Yi (all'epoca ancora bambino) e alla proclamazione della prima Repubblica di Cina nel 1912 sotto la presidenza di Sun Yat-sen. Il panorama politico del Paese fu determinato dal partito nazionalista Kuomintang, che a ridosso della seconda guerra mondiale era divenuto di fatto l'unico partito al governo. Gli anni quaranta furono dominati dallo scontro tra le forze nazionaliste e quelle del nascente Partito Comunista Cinese. Dopo la fine della seconda guerra mondiale la situazione sfociò in una vera e propria guerra civile che coinvolse l'intero Paese. Essa si concluse nel 1949 con la vittoria delle forze comuniste. In quello stesso anno il partito nazionalista del Guomindang trasferì formalmente la capitale della Repubblica di Cina presso Taipei sull'isola di Formosa, dove si rifugiò l'intero governo repubblicano, che continuò a rivendicare la sovranità territoriale sull'intero territorio della Cina e delle sue isole. Nel mese di ottobre dello stesso anno il Partito Comunista proclamò la nascita della Repubblica Popolare Cinese, rivendicando a sua volta la sovranità su tutto il territorio precedentemente governato dalla Repubblica di Cina, ivi inclusa la stessa isola di Formosa, sulla quale però non aveva modo di esercitare alcun potere effettivo. Da allora la Cina continentale è sotto il diretto controllo e l'amministrazione diretta del Partito Comunista Cinese, che include formalmente Taiwan tra l'elenco delle proprie province, sebbene non eserciti su di essa alcun controllo. Di converso il governo di Taiwan rivendica e mantiene il proprio status di governo indipendente, non rinunciando al diritto alla sovranità formale sulla Cina continentale, che è anche scritto nella sua stessa costituzione.
Per più di quindici anni la comunità internazionale non riconobbe la Repubblica Popolare Cinese come Stato sovrano. Fino al 1971 fu infatti un rappresentante della Repubblica di Cina a sedere sul seggio cinese all'Assemblea delle Nazioni Unite e presso il Consiglio di Sicurezza dell'ONU. A partire dal 1971 la maggior parte degli Stati del mondo riconobbero la Repubblica Popolare come legittimo rappresentante della Cina nel panorama internazionale, chiudendo formalmente le loro relazioni diplomatiche con Taiwan e nel 1971 il seggio cinese all'ONU passò alla Repubblica Popolare.
Questa particolare situazione, in cui due governi contemporaneamente esistenti de facto rivendicano entrambi la sovranità sul territorio cinese, è espressa e sintetizzata nel principio "un Paese, due sistemi", reso celebre dopo esser stato formulato dal leader comunista Deng Xiaoping.
Dal 1949 il Partito Comunista Cinese è l'unico soggetto politico alla guida del Paese. Esso è il secondo più grande partito del mondo con più di 97 milioni di membri, dietro solo al Bharatiya Janata Party.Alla sua fondazione la Repubblica Popolare Cinese era uno Stato socialista con un'economia pianificata, votato alla realizzazione del socialismo reale. Dopo la morte di Mao Zedong nel 1976 il Partito Comunista Cinese sotto la guida del nuovo segretario generale Deng Xiaoping iniziò una serie di riforme economiche che segnarono il passaggio al cosiddetto socialismo con caratteristiche cinesi o socialismo di mercato.
Appartengono alla Repubblica Popolare Cinese anche le città di Hong Kong e di Macao, che fino alla fine del XX secolo erano le ultime colonie in terra d'Asia rispettivamente di Regno Unito e Portogallo. Hong Kong tuttora infatti presenta varie caratteristiche del Regno Unito, come ad esempio la guida automobilistica sulla corsia di sinistra.
La Repubblica Popolare Cinese intrattiene relazioni diplomatiche con 171 Paesi e conta 162 ambasciate proprie all'estero. La sua legittimità è contestata dalla Repubblica di Cina e da pochi altri Paesi; è infatti il più grande e popoloso Stato ad avere un riconoscimento limitato. Nel 1971 la Repubblica Popolare Cinese ha sostituito la Repubblica di Cina come unico rappresentante della Cina alle Nazioni Unite ed è uno dei cinque membri permanenti del Consiglio di sicurezza. La Cina è anche un ex membro e leader del movimento dei Paesi non allineati e si considera ancora oggi un portavoce per i Paesi in via di sviluppo. Insieme a Brasile, Russia, India e Sudafrica, la Cina è un membro del gruppo BRICS che comprende le principali economie emergenti.La Cina è anche membro dello SCO, un'alleanza militare di cui è uno dei cinque membri fondatori. È inoltre membro del Comitato Zangger.
Sotto la sua interpretazione della politica di una sola Cina, Pechino pone delle condizioni nello stabilire relazioni diplomatiche con Paesi che riconoscono Taiwan e non mantengono alcun legame ufficiale con il governo della Repubblica di Cina. I funzionari cinesi in numerose occasioni hanno protestato con Paesi esteri che hanno aperto sedi diplomatiche e rapporti commerciali con Taiwan, in particolare in materia di vendita di armamenti.Gran parte della attuale politica estera cinese si basa sui cinque principi della coesistenza pacifica e sono inoltre guidati dal concetto di "armonia senza uniformità", che incoraggia le relazioni diplomatiche tra gli Stati nonostante vi siano differenze ideologiche. Questa politica può portare la Cina a sostenere stati considerati pericolosi o repressivi da parte delle nazioni occidentali, come lo Zimbabwe, la Corea del Nord e l'Iran. La Cina ha una stretta relazione economica e militare con la Russia e i due Stati votano spesso all'unisono nel Consiglio di sicurezza delle Nazioni Unite.
Il movimento democratico cinese, gli attivisti sociali e alcuni membri del Partito Comunista Cinese ritengono necessaria una riforma politica e sociale. Mentre i controlli dello Stato sull'economia e sul sociale sono stati notevolmente ridotti a partire dal 1970, la libertà politica è ancora fortemente limitata. La Costituzione della Repubblica Popolare Cinese afferma che i "diritti fondamentali" dei cittadini comprendono: la libertà di parola, la libertà di stampa, il diritto a un giusto processo, la libertà di religione, il suffragio universale e i diritti di proprietà. Tuttavia tali disposizioni non garantiscono una significativa protezione contro l'azione penale da parte dello Stato. Anche se qualche critica delle politiche del governo e del Partito Comunista è generalmente tollerata, la censura di parola e di informazione politica, in particolare su internet, è abitualmente utilizzata per prevenire azioni collettive. Nel 2005 Reporter senza frontiere ha classificato la Cina al 159º posto, su 167 Stati considerati, nel suo annuale World Press Freedom Index, indicando pertanto un livello molto basso di libertà di stampa. Nel 2016 la Cina ha occupato il 176º posto, su 180 Paesi analizzati.I migranti dalle campagne alle città si trovano spesso a essere trattati come cittadini di seconda classe da parte del sistema di registrazione hukou delle famiglie, che controlla l'accesso alle prestazioni statali. I diritti di proprietà vengono spesso scarsamente protetti e la tassazione colpisce in modo sproporzionato i cittadini più poveri. Tuttavia un certo numero di imposte rurali sono state ridotte o abolite a partire dai primi anni duemila e dei servizi sociali aggiuntivi sono stati forniti agli abitanti delle campagne.Un certo numero di governi stranieri, le principali agenzie di stampa straniere e alcune ONG criticano l'applicazione dei diritti umani in Cina e in particolare facendo riferimento a episodi di detenzione senza processo, aborti obbligati, confessioni forzate, torture, restrizioni dei diritti fondamentali, e il ricorso eccessivo alla pena di morte. Il governo è solito a sopprimere con la forza le manifestazioni e proteste popolari considerate una potenziale minaccia per la stabilità sociale, come è avvenuto durante la protesta di piazza Tienanmen (天安门广场) del 1989. A seguito di una dimostrazione su larga scala a Pechino nel 1999, il Partito Comunista ha lanciato una campagna per eliminare la pratica spirituale del Falun Gong (法轮功) con conseguenti arresti di massa, detenzioni illegali e episodi di torture e decessi in carcere. Alcuni ricercatori ritengono inoltre che decine di migliaia di aderenti al Falun Gong siano prigionieri e un minor numero di uiguri e tibetani potrebbero essere stati uccisi per fomentare il commercio di organi umani. Lo Stato cinese viene anche regolarmente accusato di repressioni su vasta scala e abusi riguardanti i diritti umani nella regione del Tibet e nello Xinjiang, tra cui interventi violenti da parte della polizia e soppressione del culto religioso.Il governo cinese ha risposto alle critiche straniere sostenendo che il diritto alla sussistenza e allo sviluppo economico è un prerequisito per gli altri tipi di diritti umani e che il concetto di "diritti umani" dovrebbe tener conto del livello attuale di un Paese in sviluppo economico. Inoltre in Cina è stato sottolineato l'aumento a partire dal 1970 della qualità di vita, del tasso di alfabetizzazione e dell'aspettativa di vita media, così come il miglioramento della sicurezza sul lavoro e la prevenzione contro le calamità naturali, come le perenni inondazioni del fiume Giallo. Alcuni politici cinesi si sono inoltre espressi a sostegno della democratizzazione, anche se altri rimangono di stampo più conservatore. Sono stati condotti alcuni grandi sforzi di riforma; per esempio, nel novembre 2013 il governo ha annunciato piani per ridurre la politica del figlio unico e abolire il molto criticato programma di rieducazione attraverso il lavoro, tuttavia alcuni gruppi a sostegno dei diritti umani hanno rilevato che tali riforme siano state in gran parte di facciata. Durante gli anni duemila e nei primi anni duemiladieci il governo cinese si è dimostrato sempre più tollerante nei confronti delle ONG che offrono soluzioni pratiche ed efficienti ai problemi sociali, ma tali attività del "terzo settore" sono comunque rimaste fortemente regolamentate.
Il “Lychee and Dog Meat Festival”, comunemente conosciuto come Yulin Dog Meat Festival, è una celebrazione popolare, tenuta annualmente nell’omonima città, nella regione Guangxi, nel sud est della Cina. Questa festa “folkloristica” inizia in concomitanza al solstizio estivo (21 giugno), e per tutta la sua durata, i 10 giorni successivi, si stima che vengano uccisi tra i 10.000 e i 15.000 cani (ma anche gatti), con lo scopo di essere trasformati in cibo. Il festival fece il suo debutto il 21 giugno 2009, grazie all’iniziativa di alcuni venditori che, appoggiati dalle autorità locali, decisero di creare un evento in grado di attrarre turisti e promuovere il consumo di carne canina, tradizione tipica del Paese. Ad opporsi a tale celebrazione sono stati animalisti cinesi e internazionali che spesso hanno salvato diversi cani. Nel 2020, a seguito della pandemia di COVID-19, la Cina ha ufficialmente vietato il consumo di carne di cane e di gatto.
La Cina ha rimosso l'omosessualità dalla lista delle malattie mentali nel 2001.
L'economia cinese è la seconda maggiore economia al mondo per PIL (nominale) prodotto, alle spalle degli Stati Uniti d'America, mentre per PIL pro capite nominale è al 59º posto (2020).
Dal 1949, anno di fondazione della Repubblica Popolare, il governo portò avanti un modello di economia pianificata (计划经济) in stile sovietico, strutturato su piani quinquennali che determinavano gli obiettivi per agricoltura e industria. L'agricoltura venne collettivizzata, la terra divenne proprietà dello Stato, i mercati locali aboliti e la maggior parte delle industrie di settori strategici passò sotto diretto controllo statale. Tuttavia, i piani economici non portarono i risultati sperati.
Alla morte di Mao nel 1976 seguirono diverse vicende politiche interne al Partito Comunista, che si conclusero con l'elezione di Deng Xiaoping a segretario generale. Sotto la sua influenza, dal 1978-1979 il sistema politico-economico cinese abbandonò il modello pianificato in favore del socialismo con caratteristiche cinesi (有中国特色社会主义). Con questa espressione, coniata da Deng, si indica un sistema statale basato sue due principi cardine: da un lato il monopolio del Partito Comunista sulla sfera politica, dall'altro l'apertura del sistema economico a principi del libero mercato. Si tratta di un processo graduale che ebbe inizio a partire dalle ZES o Zone Economiche Speciali (经济特区), una selezione di province cinesi in cui vennero applicate in via sperimentale le prime riforme di apertura del mercato. In concomitanza con l'avvio del programma delle "quattro modernizzazioni" 四个现代化 (agricoltura, industria, scienza e tecnologia, apparato militare), questo segnò l'avvio di un lungo processo di crescita economica durato oltre trent'anni, basato tra gli altri su due fattori chiave: la grande quantità di manodopera a basso costo disponibile sul mercato del lavoro e il gran numero di investimenti diretti effettuati da compagnie straniere, attratte dalle possibilità offerte dalla delocalizzazione produttiva delle loro strutture in Cina. Un altro fattore chiave da considerare è, secondo alcuni, la svalutazione competitiva del renminbi (人民币) che ha caratterizzato questo lungo periodo.
La borsa di Shanghai è la quinta a livello mondiale per capitalizzazione complessiva. Dopo oltre due decenni di crescita del PIL con valori superiori al 10% negli ultimi anni l'economia cinese continua a crescere, ma a un tasso ridotto, che nel 2015 ha raggiunto il minimo storico (le stime sono ancora incerte, a seconda delle fonti oscillano tra il 4% e il 7%).
Il 1º dicembre 2015 il renminbi cinese è divenuto una delle sei valute di riserva approvate dal FMI: la direzione del FMI ha motivato questa decisione asserendo che, oltre al fatto che nel 2014 le esportazioni della Cina hanno totalizzato il 12,4% degli scambi internazionali mondiali, il renminbi ottempera al requisito di essere una valuta "ampiamente utilizzata" nelle transazioni internazionali.
Il Paese ha anche sperimentato un impressionante sviluppo delle proprie infrastrutture e trasporti. Tuttavia fino al 2004 la Costituzione cinese non riconosceva la proprietà privata. Ai cinesi è concesso acquistare beni e immobili, ma la terra rimane tuttora proprietà unicamente dello Stato, che la può affidare ai contadini con contratti di usufrutto della durata massima di novant'anni.
Il sistema energetico è ancora inefficiente: sebbene negli ultimi decenni del Novecento e nei primi del duemila la Cina sia il maggior consumatore mondiale di elettricità, ha bisogno di molta più energia della media dei Paesi OCSE per svolgere gli stessi processi industriali e circa il 70% della produzione viene dalle centrali a carbone, il combustibile fossile di cui la Cina è più ricca (i maggiori giacimenti si trovano nello Xinjang). Per ovviare a questo ritardo strutturale il governo sta promuovendo fortemente fonti di energia più pulite: la Cina è il secondo Paese al mondo per produzione di energia eolica dopo gli Stati Uniti e sfrutta molto anche il suo potenziale idroelettrico (degna di nota è la diga delle tre gole, la più grande al mondo); sono inoltre attive quattro centrali nucleari, per un totale di undici reattori e altri diciassette sono in costruzione con l'obiettivo di soddisfare il 6% del fabbisogno energetico con l'energia nucleare entro il 2020.
La classe media cinese (definita come la popolazione con un reddito annuo compreso tra 10.000 e 60.000 dollari statunitensi) nel 2012 contava più di 300 milioni di individui. Secondo il rapporto Hurun il numero di miliardari in dollari statunitensi in Cina è aumentato da 130 del 2009 ai 251 del 2012, conferendo alla Cina il secondo numero più alto al mondo di miliardari. Nel 2012 il mercato al dettaglio nazionale della Cina si è attestato a più di 20 miliardi di yuan (3,2 miliardi di dollari statunitensi). e vede una crescita di oltre il 12% annuo, mentre il mercato dei beni di lusso si è ampliato enormemente, con il 27,5% della quota globale. Tuttavia negli ultimi anni la rapida crescita economica della Cina ha contribuito a una grave inflazione, che ha comportato una maggiore regolamentazione da parte del governo. La Cina accusa un elevato livello di disuguaglianza economica ed esso è aumentato negli ultimi decenni. Nel 2012 il coefficiente di Gini della Cina era 0,474.
Nel 2013 la Cina possedeva il maggior numero di cellulari attivi rispetto a qualsiasi Paese del mondo, con oltre 1 miliardo di utenti registrati a febbraio 2012. Il Paese conta anche il maggior numero al mondo di utenti di internet e della banda larga, con oltre 591 milioni al 2013, che corrispondono a circa il 44% della sua popolazione. Un rapporto dello stesso anno ha rilevato che la velocità media nazionale della connessione ad internet è 3,14 MB/s. Al luglio 2013 da sola contava il 24% dei dispositivi collegati a internet nel mondo.China Telecom e China Unicom, i due maggiori fornitori di banda larga a livello mondiale, possiedono il 20% degli abbonati alla banda larga di tutto il mondo. Da sola China Telecom serve oltre 50 milioni di abbonati, mentre la China Unicom ne ha oltre 40 milioni. Diverse società di telecomunicazioni cinesi, in particolare Huawei e ZTE, sono state accusati di spionaggio a favore delle autorità militari cinesi.Nel 2015 la Cina sta sviluppando un proprio sistema di navigazione satellitare, chiamato Beidou, che ha iniziato a offrire servizi di navigazione commerciale in Asia nel 2012 e si prevede che possa offrire una copertura globale entro il 2020.
La rete stradale cinese si estende per una lunghezza complessiva di 1,87 milioni di km, concentrati maggiormente lungo la zona costiera, di cui 34.300 km sono costituiti da strade a scorrimento veloce. A partire dagli anni novanta i collegamenti stradali sono notevolmente aumentati grazie alla costruzione di una rete autostradale che collega l'intera nazione, conosciuta come National Trunk Highway System (NTHS): alla fine del 2011 si contano in Cina 53.000 km di autostrade il che rende il sistema autostradale più lungo del mondo. Nel 1991 vi erano solo sei passaggi sul tratto principale del fiume Yangtze, che taglia in due il Paese; nell'ottobre 2014 se ne contavano ottantuno tra ponti e gallerie.
La Cina vanta il più grande mercato automobilistico al mondo, dopo aver superato gli Stati Uniti sia nelle vendite di auto sia della produzione. Nel 2009 le vendite di automobili hanno superato i 13,6 milioni e si stima che raggiungano i 40 milioni entro il 2020. Un effetto collaterale della rapida crescita della rete stradale della Cina è stato un aumento significativo degli incidenti stradali, anche a causa delle regole della strada mal applicate; solo nel 2011 circa 62 000 cinesi sono morti in incidenti stradali. Nelle aree urbane le biciclette rimangono un comune mezzo di trasporto, nonostante la crescente prevalenza di automobili. Al 2012 si contavano circa 470 milioni di biciclette nel paese.
Le ferrovie della Cina, di proprietà dello Stato, sono tra le più trafficate del mondo. Il treno costituisce, insieme agli autobus, il mezzo di trasporto più frequentato anche per le tratte lunghe, vista la relativa onerosità dei viaggi aerei. Lo sviluppo del sistema ferroviario, monopolizzato dallo Stato, è stata la risposta privilegiata alla crescente domanda di trasporti che ha accompagnato lo sviluppo economico cinese ed è per questo che molti centri urbani in forte crescita si stanno dotando di trasporti pubblici su rotaie. Nel 2006 le ferrovie cinesi gestivano un quarto del volume di traffico ferroviario di tutto il mondo. Dal 2013 il paese vanta 103.144 km di ferrovia, la terza rete più lunga del mondo. Tutte le province e le regioni sono collegate alla rete ferroviaria, ad eccezione di Macao. Le ferrovie si sforzano di soddisfare l'enorme domanda, in particolare durante la festa del Capodanno cinese, quando si realizza la più grande migrazione umana annuale del mondo.Nel 2013 le ferrovie cinesi permisero 2 106 milioni spostamenti di utenti, generando 1 059,56 miliardi di passeggeri per chilometro e trasportarono 3 967 milioni di tonnellate di merci, generando 2 917,4 miliardi di tonnellate di merci per chilometri. È degna di nota la ferrovia del Qingzang, inaugurata nel 2006 a coronamento di un progetto iniziato negli anni cinquanta, che collega Lhasa, capitale del Tibet, al resto della rete nazionale: è la strada ferrata più alta del mondo, sviluppandosi per l'80% del suo percorso oltre i 4 000 metri e toccando i 5072 m a Tang Gu La, ed è per questo anche una delle infrastrutture ferroviarie di più alto livello tecnologico.
La ferrovia ad alta velocità in Cina, costruita a partire dai primi anni 2000, nel 2013 contava una rete di 11028 km ed era la rete di ferrovia ad alta velocità più lunga al mondo. La rete comprende la ferrovia Pechino-Canton-Shenzhen-Hong Kong, la singola linea ad alta velocità più lunga al mondo, e la linea ad alta velocità Pechino-Shanghai, che ha tre dei più lunghi ponti ferroviari di tutto il mondo. Si prevede che la rete ad alta velocità possa raggiungere i 16.000 km complessivi entro il 2020. Il Transrapid di Shanghai, che raggiunge 431 km/h, è il più veloce servizio ferroviario commerciale nel mondo.
A partire da maggio 2014 venti città cinesi possiedono sistemi di trasporto pubblico urbano, con una dozzina di città che le raggiungeranno entro il 2020. La metropolitana di Shanghai, la metropolitana di Pechino, la metropolitana di Canton, la MTR di Hong Kong e la metropolitana di Shenzhen sono tra le più lunghe e le più trafficate del mondo. Hanno costruito una rete metropolitana, nell'ordine: Pechino (1969), Hong Kong (1979), Tientsin (1980), Shanghai (1995), Canton (1999), Changchun (2002), Dalian (2003), Shenzhen (2004), Wuhan (2004), Nanchino (2005) e Chongqing (2005), Shenyang (2009), Chengdu e Foshan (2010), Xi'an (2011), Hangzhou, Suzhou e Kunming nel 2012, Harbin e Zhengzhou nel 2013, nel 2014 è la volta di Changsha, Ningbo, Wuxi, Qingdao e Nanchang (2015), nel 2016 il servizio di metropolitana si avvia a Nanning, Fuzhou, Hefei e a Dongguan, nel 2017 tocca a Shijiazhuang, Guiyang e Xiamen, inaugura nel 2018 a Ürümqi e l’ultima inaugurata è la metropolitana di Lanzhou il 20 giugno 2019.
Nel 2016 la rete aeroportuale della Cina era composta da 218 aeroporti civili e nello stesso anno veniva superata per la prima volta la quota di un miliardo di passeggeri annui. Nel 2013 più di due terzi degli aeroporti in costruzione in tutto il mondo erano in Cina e la statunitense Boeing si aspetta che la flotta cinese degli aerei commerciali possa crescere dai 1.910 aeromobili del 2011 ai 5.980 nel 2031. Con la rapida espansione nel settore dell'aviazione civile, i maggiori aeroporti della Cina sono stati inseriti nelle liste degli aeroporti più trafficati al mondo. Nel 2013 l'aeroporto di Pechino-Capitale si piazzava al secondo posto per traffico passeggeri al mondo (nel 2002 copriva la 26ª posizione). Nel 2010 l'aeroporto internazionale di Hong Kong e l'aeroporto internazionale di Shanghai-Pudong erano al primo e al terzo posto nel trasporto merci.
Circa l'80% dello spazio aereo della Cina rimane limitato per uso militare e le compagnie aeree cinesi sono tra le meno efficienti tra le compagnie asiatiche in termini di ritardi. La Cina possiede inoltre 2.000 porti marittimi e fluviali, 130 circa dei quali sono aperti ai traffici internazionali. Nel 2012 i porti di Shanghai, di Hong Kong, di Shenzhen, di Ningbo-Zhoushan, di Guangzhou, di Qingdao, di Tianjin e di Dalian erano classificati tra i primi al mondo nel traffico container e merci.
Il 23 ottobre 2018 è stato aperto il Ponte Hong Kong-Zhuhai-Macao, il ponte più lungo del mondo.
Il territorio cinese, quarto Paese del mondo per estensione, varia in altitudine dal livello del mare a est, alla vetta dell'Everest (la montagna più alta del mondo), al confine con il Nepal. Le regioni meridionali confinanti con Laos, Vietnam e Myanmar sono ricoperte da foreste pluviali tropicali, mentre in Mongolia interna sul permafrost dei monti Da Hinggan cresce una vegetazione simile alla tundra. La Cina ospita inoltre le più importanti zone umide dell'Estremo Oriente, il più lungo fiume dell'Asia (il Fiume Azzurro) e le sorgenti di due fiumi di inestimabile importanza per centinaia di milioni di persone dell'Asia meridionale e sud-orientale, ossia il Gange e il Mekong. Tuttavia un quinto della Cina è coperto anche da deserti, soprattutto nel nord-ovest del Paese, e aride steppe ricoprono vaste zone dei monti Altai, Tian Shan e Kunlun nell'estremo ovest, regioni che non possono essere raggiunte né dal monsone di sud-ovest, bloccato dall'altopiano tibetano, né da quello di sud-est, che non raggiunge la zona per la notevole distanza dal mare. Questa gran diversità di topografia e habitat ha portato a un notevole sviluppo della vita vegetale e animale.
In Cina si riscontra una gran varietà di foreste. Sia nelle zone nord-orientali sia in quelle nord-occidentali si innalzano montagne ricoperte da gelide foreste di conifere in cui vivono animali come l'alce e l'orso dal collare, oltre a circa 120 specie di uccelli. Nelle foreste di conifere più umide, spesso si sviluppano boschetti di bambù, rimpiazzati, ad altitudini più elevate, da boscaglie di rododendri, ginepri e tassi. Le foreste subtropicali, che dominano le regioni della Cina centrale e meridionale, sono il regno di circa 146.000 specie vegetali, ma anche del famoso panda gigante, del rinopiteco dorato e della tigre della Cina meridionale. Le foreste pluviali tropicali e quelle monsoniche, confinate allo Yunnan e ad Hainan, contengono circa un quarto di tutte le specie vegetali e animali della Cina.
La Cina ha aumentato la copertura forestale del 40% tra il 1990 e il 2020.
Le praterie ricoprono circa un terzo della superficie totale della Cina. Di queste le più vaste e fertili sono concentrate quasi tutte in Mongolia interna, Ningxia, in alcune zone del Qinghai e in Tibet. Queste distese erbose sono l'habitat principale di tre specie a rischio estinzione: il cavallo di Przewalski, l'asino selvatico asiatico e il cammello della Battriana (l'antenato dei cammelli domestici). Spesso gli animali selvatici entrano in competizione diretta con quelli domestici e perciò i carnivori presenti nell'area vengono avvelenati o catturati con trappole; molto frequenti sono anche gli incendi appiccati volutamente dall'uomo per incrementare le zone di pascolo. Tale pratica è stata recentemente vietata dal governo, ma nelle aree più remote la legge è difficile da far rispettare.
Gli habitat d'acqua dolce ricoprono un ruolo importantissimo in Cina e un'altissima percentuale della popolazione dipende direttamente dalle zone umide, paludi, fiumi e laghi per l'attività economica, l'irrigazione e l'acqua potabile. Sette dei più importanti fiumi del mondo nascono dagli altopiani della Cina occidentale. Il Fiume Giallo (Huang He), il Fiume Azzurro (Chang Jiang), il Lancang Jiang (Mekong) e il Salween nascono dalle zone orientali dell'altopiano del Tibet-Qinghai, mentre l'Indo, il Gange e il Brahmaputra da quelle meridionali. Questi fiumi sono una fonte inesauribile di acqua, utilizzata sia per bere sia a scopo agricolo, ma anche un'importantissima via di comunicazione; non bisogna inoltre dimenticare l'importanza culturale e religiosa che rivestono per circa due miliardi di abitanti di Cina, India, Pakistan, Bangladesh e Asia sud-orientale. I fiumi suddetti danno origine a molte delle migliaia di laghi d'acqua dolce della regione.
Nel nord-est si trova la maggior parte delle paludi d'acqua dolce della Cina. Un'area di 20 000 chilometri quadrati della pianura di Sanjiang, nell'Heilongjiang, è essenzialmente una distesa di laghi d'acqua dolce poco profondi e di letti fluviali dove i fiumi Heilongjiang, Sungari e Wusuli si riuniscono insieme. Questo ecosistema si riscontra anche nel Jilin, nel Liaoning e in Mongolia interna. Una delle più note aree protette di palude è la riserva naturale di Zhalong, un'area di 2 000 chilometri quadrati, creata nel 1979 per proteggere i siti di nidificazione della gru della Manciuria e di altri uccelli che vi trascorrono l'inverno. Queste paludi sono anche di grande valore per la raccolta di canne, la maggior parte delle quali viene trasformata in pasta per carta. Gli uccelli acquatici possono vivere nei terreni di raccolta delle canne, almeno ai livelli attuali, dando vita a un connubio tra conservazione della natura e sviluppo economico. Nel Sichuan occidentale le paludi offrono terreno di nidificazione alle gru collonero e alle oche indiane.
Tra i laghi della Cina vi sono le più famose zone umide dello Stato: il Poyang Hu, nel Jiangxi, e il Dongting Hu, nell'Hunan. Il Dongting Hu, il secondo lago d'acqua dolce più grande della Cina, è di estrema importanza per varie specie di animali selvatici, come il delfino di fiume del Fiume Azzurro e lo storione cinese, ma anche per molti uccelli acquatici che vi svernano. Il Poyang Hu è formato da un complesso di laghetti e zone paludose la cui estensione varia stagionalmente; le inondazioni estive rendono fertilissimo il terreno circostante in autunno e tale caratteristica attrae sia i contadini che gli uccelli migratori. L'importanza dell'area è difficile da sopravvalutare, dato che questi laghi costituiscono l'habitat di svernamento per la quasi totalità della popolazione globale di gru siberiana (circa duecento esemplari), così come per cinquecentomila uccelli che fanno del Poyang Hu la propria dimora durante i mesi invernali. Tuttavia dal 2000 alcuni dei più grandi laghi del Poyang sono rimasti in secca alla fine dell'autunno e gli uccelli acquatici si sono ritrovati con una minore disponibilità di cibo.
Circa metà dei laghi della Cina sono salati e anche questi, come quelli d'acqua dolce, offrono rifugio a moltissimi uccelli acquatici. Quasi tutti sono concentrati nella Cina nord-occidentale, nei bacini endoreici dell'altopiano tibetano settentrionale e del bacino del Qaidam. Il più grande di essi è il Qinghai, uno specchio d'acqua di 4.426 km2 che ogni estate attrae migliaia di uccelli, compresi i cormorani, i gabbiani del Pallas, le oche indiane e le avocette bianche e nere. Allo stesso modo il bacino del Tarim, nello Sinkiang, dà sostentamento a una delle più grandi popolazioni di cicogne nere della Cina. La zona dell'altopiano di Ordos, in Mongolia interna, così come il Taolimiao-Alashan Nur (un lago dello Sinkiang), offre terreno di nidificazione al raro gabbiano relitto. La maggior parte di questi laghi e paludi varia di livello a seconda delle stagioni ed è minacciata dal sempre più consistente bisogno d'acqua per l'utilizzo umano.
La linea costiera della Cina si snoda per circa 18.000 km e si estende dal golfo di Bohai, gelato in inverno, alle acque tropicali del mar Cinese Meridionale. Le zone umide costiere sono un'importante zona di sosta per gli uccelli che seguono la rotta migratoria tra la Siberia e l'Australia. L'isola di Chongming, nel delta del Fiume Azzurro, presso Shanghai (la più grande città della Cina e una delle regioni a maggior sviluppo demografico) gioca un'importanza vitale per questi migratori.
Fin dai tempi antichi la cultura cinese è stata fortemente influenzata dal confucianesimo e dalle correnti filosofiche. Per gran parte del periodo dinastico la possibilità di scalare la piramide sociale era correlata all'ottenere un buon risultato nel prestigioso esame imperiale, istituzione che risale alla dinastia Han. L'enfasi dell'esame scritto ha influenzato la percezione generale della raffinatezza culturale, portando a ritenere che la calligrafia, la poesia e la pittura fossero forme d'arte superiori alla danza e al teatro. La cultura cinese ha sempre sottolineato un profondo senso della storia e della prospettiva dell'introspezione nazionale. Gli esami meritrocratici sono ancora molto apprezzati nella Cina odierna.I primi leader della Repubblica Popolare Cinese erano nati durante il tradizionale ordine imperiale, ma furono influenzati dal movimento del 4 maggio e dagli ideali riformisti. Pertanto cercarono di modificare alcuni aspetti tradizionali della cultura, come il possesso della terra, il sessismo e il sistema di istruzione di stampo confuciano; conservando invece altre caratteristiche come la struttura familiare e l'obbedienza allo Stato. Alcuni osservatori hanno visto il periodo successivo alla costituzione della RPC del 1949 come continuazione della tradizionale dinastica cinese, mentre altri hanno sostenuto che il Partito Comunista abbia danneggiato le fondamenta della cultura cinese, in particolare attraverso la rivoluzione culturale del 1960 che ha radicalmente modificato molti aspetti tradizionali della cultura, classificandoli come "regressivi o dannosi" e "vestigia feudali". Molti aspetti importanti della cultura e morale cinese, come il confucianesimo, l'arte, la letteratura e le arti dello spettacolo, come l'opera di Pechino, hanno subito modifiche per essere conformi con le politiche governative e di propaganda.Il governo ha accettato numerosi elementi della cultura tradizionale cinese come parte integrante della società. Con l'ascesa del nazionalismo e la fine della rivoluzione culturale si è assistito a una forte ripresa delle varie forme d'arte della letteratura, della musica, del cinema, della moda e dell'architettura e l'artigianato ha suscitato un grande interesse nazionale e internazionale.
L'architettura cinese tradizionale è stata influenzata dall'arte greco-buddhista del I secolo d.C. Le costruzioni erano realizzate generalmente in legno e mattone, le colonne solitamente erano dotate di una base molto alta e prive di capitello. I tetti presentavano spesse gronde leggermente ricurve e rivolte verso l'alto. Vi sono varie decorazioni policrome, come piastrelle, tegole, intarsi, campane e stucchi, dotati di una vasta varietà di dettagli. Dopo l'avvento della RPC l'architettura ha subito un processo di rimodernamento e dal 1980 ha iniziato a diversificarsi.
La nascita della pittura cinese si stima sia avvenuta circa 5000 anni fa, quando i cinesi disegnavano immagini di esseri umani e animali nelle rocce grazie a coloranti minerali e compivano delle decorazioni su vari oggetti di ceramica. I disegni si sono poi evoluti in motivi mistici su pezzi bronzo. Le prime pitture su seta che sono giunte fino a noi, si presume che siano state dipinte circa 2000 anni addietro. I primi dipinti avevano come soggetto figure umane a raffigurazioni di paesaggi con uccelli e piante. A partire dal XVII secolo i dipinti provenienti dall'Europa sono stati introdotti nella Cina e questo tipo di arte venne chiamata "pittura occidentale" mentre l'arte nazionale assunse la denominazione di "pittura tradizionale cinese". In Estremo Oriente la rappresentazione dei paesaggi rurali è stata l'oggetto predominante dell'arte.
Al 2023 sono 57 i siti della Cina iscritti nella Lista dei patrimoni dell'umanità dell'UNESCO.
Il cinema ha fatto il suo ingresso in Cina nel 1896 e la prima produzione cinese è stata realizzata nove anni più tardi, nel 1905: Il monte Dingjun, una registrazione di un'opera di Pechino. Mentre durante ventesimo secolo il cinema è progredito in occidente, in Cina in pochi decenni è passato dal successo iniziale alla decadenza, riflettendo la situazione politica del Paese. Con la liberalizzazione del 1970 i film cinesi cominciarono ad apparire all'estero. Nel 1997 la Fabbrica dei sogni di Feng Xiaogang è diventato il primo film cinese a ottenere successo commerciale e di critica in Occidente. Tutti i film, anche stranieri, prima di essere proiettati nel Paese devono essere approvati dal Consiglio di Stato, il quale spesso interviene censurando alcune scene. Sette dei dieci film di maggior successo sono produzioni nazionali. L'industria cinematografica è in continua ascesa; Lost in Thailandia (2012) è stato il primo film a incassare più di un miliardo di yuan.Tra gli illustratori e designer cinesi che si sono affermati tra il XX e il XXI secolo si ricorda Tyrus Wong, che lavorò anche per la Walt Disney Productions e creatore del personaggio di Bambi.
Anche nel campo musicale il popolo cinese ha espresso importanti contributi e la musica cinese si è evoluta anche nel corso dei tempi moderni.
Per quanto concerne la danza si ricordano due particolari tipi di danza cinese: la Danza del leone e la Danza del drago. "Danza cinese" è un "termine generale" per la danza classica cinese, la danza popolare cinese e la danza popolare, ed è anche usato per riferirsi al termine generale per le discipline di danza cinesi che non sono state ancora suddivise.
La danza cinese è stata fondata negli anni '50. La formazione di base si basa sul sistema di allenamento del balletto e integra tecniche e abilità come arti marziali cinesi, opera tradizionale e acrobazie popolari come mani, occhi, corpo, gioco di gambe e passi; over è l'abilità nazionale della danza cinese Nel processo di salto: torcersi, inclinarsi, capovolgersi, schivare, aprirsi, saltare e muoversi. Anche le girelle laterali in aria hanno nuovi sviluppi.
La letteratura cinese è nata come un modo per preservare le memorie e le divinazioni sugli ossi oracolari. La vasta collezione di libri che sono stati conservati a partire dalla dinastia Zhou dimostrano la loro prestigio intellettuale. L'epoca della dinastia Zhou è spesso vista come un importante sviluppo culturale della Cina. I cinque punti cardinali erano alla base di quasi tutti i principali studi. I concetti trattati dai testi classici cinesi presentano una vasta gamma di argomenti, tra cui la poesia, l'astrologia, l'astronomia, il calendario e le costellazioni. Molti dei concetti tipici cinesi, come lo yin e yang, il qi e i quattro pilastri del destino in relazione con il cielo e la terra, sono stati teorizzati nei periodi dinastici. Alcuni dei più importanti scritti antichi sono I Ching e Shujing nei Quattro Libri e nei Cinque Classici.Il periodo di regno della dinastia Song fu anch'esso ricco di produzione di letteratura scientifica e ha visto la realizzazione di opere come Xin Yixiang Fayao di Su Song e Mengxi Bita di Shen Kuo. Sono state realizzate anche molte opere di storiografia e grandi enciclopedie, come Zizhi Tongjian di Sima Guang (1084) e i Quattro Grandi Libri dei Song completamente compilati e modificati nell'XI secolo.Molti dei personaggi della letteratura cinese facevano parte del governo del Paese o ricoprivano importanti posizioni. Essi parlavano consapevolmente e talvolta proponevano e dirigevano nuove forme di governo. Nel XVII secolo gli autori cinesi produssero da soli più testi che il resto del mondo. Molti romanzi come i Quattro grandi romanzi classici fecero nascere innumerevoli storie di finzione. Alla fine della dinastia Qing la cultura cinese si avviò verso una nuova era in cui la scrittura era alla portata dei cittadini comuni. Hu Shih e Lu Xun sono stati pionieri della letteratura moderna. Nel 2000 Gao Xingjian ha vinto il premio Nobel per la letteratura grazie ai suoi romanzi, come La montagna dell'anima, che è stata tradotta in diverse lingue. Il premio Nobel per la letteratura di Gao Xingjian ha suscitato polemiche nella Cina continentale. Alcune persone pensano che ci siano molti scrittori migliori in Cina, e ha vinto il premio per la sua posizione politica; alcune persone si oppongono all'affermazione del primo, credendo che abbia un significato positivo nella letteratura cinese.
Uno dei più importanti filosofi cinesi fu Confucio da cui derivò il movimento di pensiero noto come confucianesimo.
Altri importanti filosofi cinesi sono Sun Tzu, generale che scrisse "l'arte della guerra" e Laozi, fondatore del taoismo.
Nel XX secolo si affermò la dottrina politica, ma fondata sul pensiero del presidente cinese Mao Zedong, nota come maoismo.
La Cina è stata leader mondiale nel campo della scienza e della tecnologia fino dalla dinastia Ming. Antiche scoperte e invenzioni cinesi come la carta, la stampa, la bussola e la polvere da sparo si diffusero poi in Asia e in Europa. I matematici cinesi sono stati i primi a utilizzare i numeri negativi. Tuttavia, a partire dal XVII secolo, il mondo occidentale ha superato la Cina nello sviluppo scientifico e tecnologico. Le cause di questa grande divergenza continuano a essere discusse.Dopo le ripetute sconfitte militari da parte delle nazioni occidentali nel XIX secolo i riformatori cinesi iniziarono la promozione della scienza moderna e della tecnologia come parte del movimento di auto-rafforzamento. Dopo che i comunisti presero il potere nel 1949 si è cercato di organizzare la scienza e la tecnologia basandole sul modello dell'Unione Sovietica, in cui la ricerca era in gran parte pianificata dal governo centrale. Dopo la morte di Mao nel 1976 la scienza e tecnologia sono state comprese nelle "quattro modernizzazioni" e il sistema accademico di ispirazione sovietica è stato gradualmente riformato.
Dalla fine della rivoluzione culturale la Cina ha fatto significativi investimenti nel campo della ricerca scientifica, con 163 miliardi di dollari spesi in ricerca e sviluppo nel 2012. La scienza e la tecnologia sono considerati di vitale importanza per la realizzazione economica del Paese e per i suoi obiettivi politici e talvolta esse vengono prese come fonte di orgoglio nazionale tanto che a volte si descrive come "tecno-nazionalismo". Nonostante l'aumento delle spese in questo campo, il sistema di finanziamento non è ancora trasparente e la quota del bilancio si sta restringendo. Nel 2011 la Cina ha dedicato il 4,7% e l'11,8% del suo bilancio totale rispettivamente per la ricerca di base e la ricerca applicata, una percentuale significativamente inferiore alle principali potenze tecnologiche come gli Stati Uniti e il Giappone.La Cina sta rapidamente sviluppando un sistema di istruzione che ponga l'accento sulla scienza, sulla matematica e sull'ingegneria; nel 2009 ha prodotto oltre 10.000 laureati in ingegneria e 500.000 laureati scienze, più di qualsiasi altro Paese. La Cina è anche il secondo più grande editore al mondo di pubblicazioni scientifiche; la produzione nel solo 2010 è stata di 121.500 articoli, tra cui 5.200 apparsi sulle principali riviste scientifiche internazionali. Società tecnologiche cinesi come Huawei e Lenovo sono diventati leader mondiali nel settore delle telecomunicazioni e dei personal computer e i supercomputer cinesi sono costantemente classificati tra i più potenti al mondo. La Cina sta inoltre vivendo una significativa crescita nell'uso di robot industriali; tra il 2008 e il 2011 l'installazione di robot multiruolo in fabbriche cinesi è aumentato del 136%.
Il programma spaziale cinese è uno dei più attivi al mondo ed è fonte importante di orgoglio nazionale. Nel 1970 la Cina ha lanciato il suo primo satellite, il Dong Fang Hong I, diventando il quinto Paese a farlo in modo indipendente. Nel 2003 la Cina è diventata il terzo Paese a inviare autonomamente esseri umani nello spazio, grazie alla missione di Yang Liwei a bordo della Shenzhou 5; al 2015 dieci cittadini cinesi hanno viaggiato nello spazio, tra cui due donne. Nel 2011 è stato lanciato il primo laboratorio orbitale cinese, il Tiangong 1, e questo segna il primo passo di un progetto per assemblare una grande stazione abitata dai primi anni del 2020. Nel 2013 la Cina ha fatto atterrare con successo la sonda Chang'e 3 e il rover Yutu sulla Luna; vi è la previsione di raccogliere campioni di suolo lunare entro il 2017 Nel 2019 la Cina ha fatto allunare una sonda nel lato nascosto della Luna, prima al mondo.
24 aprile 1970: viene lanciato Dong Fang Hong 1, il primo satellite cinese lanciato nello spazio.
15 ottobre 2003: Yang Liwei è il primo cinese ad andare nello spazio
16 giugno 2012: Liu Yang è la prima donna cinese ad andare nello spazio
Nel campo della fisica da ricordare le figure di Tsung-Dao Lee e di Chen Ning Yang e i loro contributi alle scoperte riguardo alla particella elementare, vincitori del Premio Nobel per la fisica, nel 1957 (primi cinesi a vincere un Nobel).
Tra il XX e il XXI secolo si distinse la figura di Charles K. Kao, pioniere della fibra ottica, Premio Nobel per la fisica, nel 2009.
Un aspetto rilevante nell'ambito scientifico cinese è dato dalla medicina: tra i grandi medici e naturalisti cinesi spicca la figura di Li Shizhen (1518-1593), autore di un'enciclopedia medica e naturalistica chiamata Běncǎo Gāngmù (1596). La teoria della medicina tradizionale cinese si è formata fondamentalmente durante il periodo primaverile e autunnale e il periodo degli Stati Combattenti, ed è stata riassunta e sviluppata nelle dinastie successive. Inoltre, ha un'influenza di vasta portata sui paesi nel circolo culturale dei caratteri cinesi, come la medicina giapponese, la medicina coreana, la medicina coreana e la medicina vietnamita, tutte sviluppate sulla base della medicina tradizionale cinese.
La medicina tradizionale cinese racchiude l'esperienza e le conoscenze teoriche della lotta contro le malattie dell'antico popolo cinese: è un sistema medico teorico formatosi e sviluppato gradualmente attraverso la pratica medica a lungo termine sotto la guida dell'antico materialismo semplice e della dialettica spontanea. La teoria della medicina tradizionale cinese nel periodo primaverile e autunnale e nel periodo degli Stati Combattenti si è sostanzialmente formata, con l'emergere dell'anatomia e delle sottodiscipline mediche, e sono state adottate le "quattro diagnostiche". Il classico di medicina interna dell'imperatore giallo è una delle quattro opere classiche della medicina tradizionale cinese ed è anche il primo classico medico nella casa del tesoro della medicina cinese. Allo stesso tempo, è un capolavoro medico che studia la fisiologia umana, la patologia, la diagnostica, i principi di trattamento e la farmacologia. Teoricamente stabilito la "teoria dello Yin-Yang e dei cinque elementi", "teoria del polso", "teoria dello zangxiang", "teoria dei meridiani", "teoria dell'eziologia", "teoria della patogenesi", "malattia", "metodo diagnostico" nella medicina tradizionale cinese. Sul trattamento e sulle teorie della "conservazione della salute" e della "scienza della fortuna", in seguito la medicina tradizionale cinese e la conservazione della salute iniziarono a spiegare la fisiologia umana con yin e yang e cinque elementi, e "ingegneria medica", aghi d'oro, chiavi di bronzo, ecc. è apparso. Si riferisce alla medicina basata sulla medicina tradizionale creata dalla nazionalità Han in Cina, è una disciplina che studia la fisiologia umana, la patologia, la diagnosi e la prevenzione delle malattie.
Nel XX secolo un importante contributo alla teoria dei numeri venne dato da Chen Jingrun.
Dal 1989, la Cina è stata per 22 volte al 1º posto nella classifica delle nazioni stilata in ogni edizione delle Olimpiadi internazionali della matematica, vincendo un totale 168 medaglie d'oro, 36 d'argento e 6 di bronzo.
La Cina vanta una delle più antiche culture sportive al mondo. Vi sono testimonianze che il tiro con l'arco (shèjiàn) sia praticato fin dalla dinastia Zhou occidentale. Il gioco con la spada (jianshu) e (cuju) è uno sport che risale anch'esso alle prime dinastie. Alcuni degli sport più popolari del Paese includono; le arti marziali, la pallacanestro, il calcio, il ping pong, il nuoto e il biliardo. Giochi da tavolo come il Go (noto in Cina come weiqi), lo Xiangqi, il Mahjong e più recentemente gli scacchi, sono praticati a livello professionale.La forma fisica è ampiamente sottolineata nella cultura cinese con ginnastica mattutina, con il qigong e il taijiquan, che sono ampiamente praticati, e le palestre e centri di fitness guadagnano sempre più popolarità. I giovani cinesi apprezzano anche il calcio e il basket, in particolare nei centri urbani. La Cina ha ospitato nel 2019 la XVII edizione della FIBA World Cup. La National Basketball Association statunitense ha un enorme seguito tra i giovani cinesi, con giocatori cinesi come Yao Ming e Jeremy Lin tenuti in grande considerazione. La Cina è inoltre la patria di un gran numero di ciclisti, con circa 470 milioni di biciclette registrate nel 2012. Molti sport più tradizionali, come il dragonboat, il wrestling in stile mongolo e le corse dei cavalli sono molto popolari.
Tra le migliori nuotatrici cinesi vi è Ye Shiwen, vincitrice, tra l'altro, dell'oro ai mondiali di Shanghai 2011 e vincitrice dell'oro alle olimpiadi di Londra.
La Nazionale di calcio della Cina, fondata nel 1924, ha ottenuto i migliori risultati, in particolare, in Coppa d'Asia raggiungendo il secondo posto nel 1984 e nel 2004, senza mai riuscire a vincere il titolo continentale. Nel 2002 la nazionale ha partecipato al Mondiale di calcio, uscendo al primo turno.
La prima medaglia olimpica per la Cina fu la medaglia d'oro conquistata nel tiro a segno da Xu Haifeng, ai Giochi olimpici di Los Angeles 1984.
L'atleta cinese più medagliata ai Giochi olimpici è Wu Minxia, nei tuffi, con 5 ori, 1 argento e 1 bronzo.
La Cina ha ospitato rispettivamente le olimpiadi e le paralimpiadi di Pechino 2008 e le olimpiadi e le paralimpiadi invernali di Pechino 2022. Con ciò Pechino è diventata la prima città ad ospitare l'edizione estiva e invernale.
Dal 2004 al 2019 si è svolto, presso il Circuito di Shanghai il Gran Premio di Cina nel Campionato mondiale di Formula 1. Nel 2022 Zhou Guanyu, ingaggiato dall'Alfa Romeo, è il primo pilota cinese a gareggiare in questa categoria riuscendo nell'impresa di andare a punti all'esordio.Sullo stesso circuito impiegato per la Formula 1, dal 2005 al 2008, si è svolto il Gran Premio motociclistico di Cina valevole per le classi 125, 250 e MotoGP. La prima edizione ha coinciso con la partecipazione, in qualità di wild card, di ben otto piloti cinesi tra 125 e 250. Il 2023 vede l'esordio di una casa motociclistica cinese in un campionato mondiale di motociclismo su pistaː viene infatti schierata la Kove 321RR nel Campionato mondiale Supersport 300.
La cucina cinese è molto varia ed è il risultato di millenni di storia e di sviluppo. Gli imperatori dell'antica Cina possedevano molte stanze adibite al pranzo nei loro palazzi, ognuna delle quali divisa in diverse zone, in cui era servito un piatto diverso. L'alimento base della cucina cinese è il riso, mentre il maiale è la carne più mangiata che rappresenta i tre quarti del totale svolgendo pertanto un ruolo fondamentale. La cucina cinese non può tuttavia considerarsi unica, in quanto coesistono numerosi stili, come la cucina di Hong Kong e il cibo cinese americano.
I principali ingredienti utilizzati nella dieta cinese sono il pollame, il maiale, il manzo, il vitello o l'agnello, le verdure, la frutta e i semi di soia. Tra le spezie più utilizzate vi è lo zenzero e l'aglio; spesso si trovano inoltre le arachidi, il lardo, l'aceto, il vino giallo, il brodo di pollo e maiale e la pasta di sesamo.La Cina è considerata il Paese di origine del tè, poiché vi sono stati sviluppati metodi di coltivazione e produzione antichi di questo prodotto. Al contrario dell'Occidente, i principali utensili per mangiare sono le bacchette; questa tradizione è nata in seguito alla consuetudine di avere pezzi di cibo molto piccoli. Tra i piatti più popolari della cucina cinese vi sono: carne di maiale con ananas, germogli di soia saltati, pollo con peperoncino piccante e uova fritte con fungo nero o di maiale con pezzi di aglio.. Tra i piatti della cucina cinese troviamo gli involtini primavera, i Jiaozi, i ravioli Shao Mai, il riso alla cantonese, l'anatra laccata alla pechinese, le uova dei cent'anni, le nuvole di drago, il pollo alle mandorle, gli spaghetti di riso, il gelato fritto, i gamberi alla piastra, i wonton e i nidi di rondine.
Il folclore cinese include anche canzoni, poesia, danze, burattini e racconti.
Il governo cinese riconosce sette festività per tutto il popolo e altre quattro dedicate solo a una categoria. Per questo motivo viene utilizzato sia il calendario gregoriano, sia il calendario cinese. Annualmente il Consiglio di Stato pubblica le date delle feste un paio di giorni prima del 1º gennaio. Dal 2011 le giornate di vacanza vengono correlate con il fine settimana, quindi le feste durano tre giorni.Taiwan (/taiˈwan/, 臺灣/台灣T), ufficialmente la Repubblica di Cina (中華民國T, 中华民国S, Zhōnghuá MínguóP, Chung-hua Min-kuoW )  è uno Stato a riconoscimento limitato dell'Asia orientale, costituito da Formosa e dagli arcipelaghi di Penghu, Kinmen e Matsu, ma che nella sua costituzione rivendica anche la sovranità sulla Cina continentale e la Mongolia Esterna. Dal 1949, l'isola ospita il governo della Repubblica di Cina, sorta nel 1912, dandole quindi continuità politica; la Cina continentale, invece, è governata dalla Repubblica Popolare Cinese: entrambe rivendicano la sovranità l'una sull'altra.
È nota come Taiwan dal nome dell'isola principale che costituisce l'entità statale o, nelle lingue neolatine, Formosa. In ambito internazionale, specialmente sportivo, Taiwan è altresì conosciuta come Taipei Cinese per via dell'opposizione diplomatica della Cina all'uso di un nome indipendente, in quanto essa considera Taiwan come una propria provincia. Viene inoltre indicata come Cina nazionalista per distinguerla dalla Repubblica Popolare Cinese, detta invece Cina popolare.
Non è riconosciuta né dalla Repubblica Popolare Cinese (la Cina continentale propriamente detta) né, de iure, dagli altri quattro membri permanenti del Consiglio di sicurezza dell'ONU (Stati Uniti, Russia, Regno Unito e Francia), nonché dal Canada, dal Giappone e dagli altri Stati dell'Unione europea. La Repubblica di Cina intrattiene tuttavia con essi rapporti di collaborazione e di commercio (solitamente con un ufficio di rappresentanza facente funzioni di ambasciata, a nome Taiwan o Taipei) ed è pertanto de facto percepita come stato indipendente. Da marzo 2023, dopo l'interruzione dei legami diplomatici da parte dell'Honduras, è riconosciuta ufficialmente come l'unico governo legittimo dell'intera Cina da soli 13 Stati sovrani in tutto il mondo, fra cui la Santa Sede.
La storica capitale della Repubblica di Cina è Nanchino, collocata tuttavia nella Cina continentale; attualmente il governo di Taiwan non riconosce una capitale de iure, mentre la capitale de facto e sede del governo centrale è Taipei. La lingua ufficiale è il cinese mandarino, scritto tuttavia mediante caratteri tradizionali, il che lo differenzia dal cinese scritto nella Repubblica Popolare Cinese, che utilizza i caratteri semplificati.
L'economia di Taiwan è una delle più fiorenti in Asia e dopo l'abolizione della legge marziale nel 1987, l'isola ha assistito ad un sorprendente processo di democratizzazione.
Più si risale indietro nella storia della Cina, più i fatti documentati si intrecciano con la mitologia di questa civiltà. I grandi antenati, progenitori delle etnie che popolano la Cina e istitutori della civiltà cinese, sono considerati il riflettersi nel piano della materia di divinità cosmiche (ordinatrici del mondo). Tra di essi sono di precipua importanza Fuxi, Nüwa e Shennong, rispettivamente personificazioni delle potenze numinose del Cielo (Tian), della Terra (Di) e della razionalità umana (ren); e i Cinque Dèi (Wufang Shangdi) — il Dio Giallo, il Dio Nero, il Dio Blu/Verde, il Dio Rosso e il Dio Bianco —, manifestazioni nello spazio (le quattro direzioni più il centro) e nel ciclo del tempo dell'anno (le quattro stagioni), ognuna caratterizzata da uno dei cinque elementi e da uno dei cinque pianeti/stelle del sistema del Sole, della potenza del supremo Dio del Cielo (Tian o Shangdi), identificata come operante nel polo nord della volta celeste.
Tra le figure degli dèi-antenati fondatori hanno primaria importanza Huangdi (黃帝, il "Dio Giallo" o "Imperatore Giallo", omofono del titolo poi usato dagli imperatori, scritto però con i grafemi 皇帝, che significano "divo imperatore" o "divo re") — che rappresenta il centro e asse della cosmologia del Dio del Cielo, da cui il suo nome come essere terreno, 軒轅 Xuānyuán, che significa "Asse del Carro" del polo nord celeste — e sua moglie Leizu: l'uno sarebbe l'ideatore dell'intera tradizione culturale-statuale cinese e sarebbe il progenitore di tutti i Cinesi Han, l'altra avrebbe introdotto nella Valle del Fiume Giallo l'uso del baco da seta. Altri poi gli dèi-antenati o eroi culturali di grande importanza, tra cui Yu il Grande, vissuto alla fine del III millennio a.e.v., identificato come colui che introdusse l'uso delle armi di bronzo.
La tradizione cinese tramanda l'esistenza di tre antiche dinastie nel periodo che precede il III secolo a.C (nel 221 a.C. ci fu l'avvento dell'impero Qin, il primo impero della storia cinese). Secondo il mito, la più antica dinastia sarebbe quella degli Xia (夏朝) intorno al 2100 a.C., che venne soppiantata dalla dinastia Shang (商朝), la quale cedette infine il posto a quella dei Zhou.
Se si includono le dinastie riportate dalla tradizione, la storia complessiva delle dinastie cinesi coprirebbe perciò un arco di quattro millenni.
Le tracce più antiche di Homo erectus ritrovate in Cina sono quelle dell'uomo di Yuanmou (袁某直立人). Nel 1965 nel distretto di Yuanmou vennero ritrovati due denti incisivi appartenenti ad un ominide maschio adulto rinominato Homo erectus Yuanmouensis. Gli incisivi sono stati fatti risalire, attraverso la datazione archeomagnetica a 1.700.000 anni fa. Esso costituisce l'ominide più antico ritrovato non solo in Cina ma nell'intera Asia. L'Homo erectus meglio studiato è invece l'uomo di Pechino (北京人), risalente a 780.000-680.000 anni fa. I fossili di Homo sapiens più antichi risalgono invece a 18.000-11.000 anni fa. Grazie ai cambiamenti climatici che seguirono il ritiro dei ghiacci, tra il VIII e il IV millennio a.C. si assistette alla transizione da comunità di cacciatori-raccoglitori a gruppi dediti all'agricoltura e all'allevamento del bestiame.I reperti archeologici testimoniano l'esistenza di un gran numero di comunità umane insediatesi su un vasto territorio che comprende le valli del Fiume Azzurro e del Fiume Giallo. La caratteristica principale di questi insediamenti risiede nell'altissimo grado di differenziazione culturale che si riscontra nei manufatti, nella struttura delle abitazioni e in generale nelle testimonianze della vita collettiva di ciascuna comunità. Secondo gran parte degli storici e archeologi moderni il modello più credibile per le origini della civiltà cinese si basa quindi su una molteplicità di culture regionali sviluppatesi in maniera autonoma, caratterizzate da sfere di influenza che talvolta entravano in contatto tra loro. L'adozione di questo modello policentrico segna un netto punto di svolta rispetto alla tesi tradizionale (frutto dei miti fondativi e delle tradizionali cronache imperiali), fondata sull'idea di un'origine unitaria della civiltà cinese, e rappresenta uno dei più importanti risultati scientifici raggiunti grazie all'introduzione della storia e dell'archeologia moderne in Cina agli inizi del XX secolo.A partire dal III millennio a.C. gli scavi archeologici testimoniano l'esistenza di diverse comunità urbane, sparse su insediamenti di epoca neolitica: molti dei quali si trovano nelle pianure circostanti il fiume Giallo. I più antichi manufatti di bronzo mai ritrovati in Cina risalgono invece al 3100-2700 a.C., nel sito archeologico della cosiddetta cultura di Majiayao (馬家窯). Esistono reperti riconducibili a diverse culture dell'età del bronzo, ma l'utilizzo di questo materiale rimase molto diffuso fino al V secolo a.C.
La prima dinastia di imperatori cinesi è la dinastia Xia, fondata dal Grande Yu che lasciò il trono al figlio Qi e ai suoi discendenti, nel 2200 a.C.: l'ultimo Xia fu Jie, che venne detronizzato nel 1766 a.C. dai fondatori della successiva dinastia Shang. Durante quest'ultima nacquero i primi pittogrammi, incisioni su dorsi di tartaruga a scopo augurale e divinatorio, che in seguito divennero gli ideogrammi della scrittura cinese: questa venne poi codificata durante il regno della dinastia successiva, gli Zhou, che regnarono dal 1122 a.C. al 770 a.C. In questo periodo il regno era sempre più diviso e iniziarono le prime lotte fra province, che si accentuarono durante il periodo Chunqiu (primavere e autunni) 770-476 a.C., che segna l'ingresso della Cina nell'età del ferro: in questo periodo naque e insegnò Confucio (孔夫子). Alla fine la litigiosità dei principi locali smembrò il regno degli Zhou e si aprì con il periodo dei regni combattenti, in cui la Cina era frammentata in una decina di regni in perenne lotta fra di loro. In realtà, anche se queste dinastie sono incluse tra quelle imperiali, fino al 221 a.C. l'impero cinese propriamente detto non esisteva, poiché questi regni non estesero il loro controllo se non su una parte della Cina. I poteri locali erano inoltre ancora molto forti e l'economia basata sulla schiavitù, un po' come successe nell'Impero romano. Fu lo stesso primo imperatore della dinastia Qin (秦始皇帝) che avrebbe poi unificato la Cina a inventare un nuovo titolo, Huangdi, per designare una forma più alta di autorità e potere: quello dell'imperatore di tutta la Cina.
Alla fine del III secolo a.C. rimanevano pochi grandi Stati indipendenti retti da diversi principi o re (王T, wángP), caratterizzati da un sistema di alleanze in costante trasformazione. Tra i vari regni si distinse il regno di Qin, che si rese protagonista di una lunga campagna di conquiste militari, che provocò il capitolare degli altri Stati uno dopo l'altro. Questa campagna di espansione e unificazione territoriale durò lunghi anni e si concluse con la conquista e l'annessione dell'ultimo degli Stati avversari nel 221 a.C.
Per la prima volta dopo secoli tutti i territori della Cina allora conosciuta erano sotto il dominio di un unico sovrano. In cerca di una nuova legittimazione, il sovrano di Qin abbandonò il titolo di re (王, wáng) per assumere quello di imperatore (皇帝, appellativo che fino a quel momento era rimasto prerogativa dei sovrani delle mitiche dinastie Xia, Shang e Zhou e che nessun signore, re o principe locale aveva mai deciso di reclamare per se stesso.
Il re Qin divenne perciò "primo augusto imperatore di Qin", assumendo il nome formale di Qín Shǐ Huángdì e proclamando la nascita della dinastia Qin e con essa l'avvio della storia dell'impero cinese. Sotto l'egida di Qin Shi Huang avvenne la prima vera e propria unificazione politica, monetaria, militare e culturale del Paese: grazie all'impegno del primo ministro Li Si (李斯), un unico sistema di scrittura venne codificato e imposto per la prima volta in maniera uniforme su tutto il territorio dell'impero. È in questo periodo che si costruirono alcuni dei primi tratti della Grande Muraglia per proteggersi dalle incursioni nemiche (長城).
La dinastia Qin sopravvisse pochi anni alla morte del primo sovrano: pochi anni dopo l'impero cadde preda della guerra tra due dei suoi più grandi generali. Il generale che uscì vittorioso dallo scontro ascese al trono imperiale con il nome di primo sovrano di una nuova dinastia, gli Han.
La dinastia Han regnò dal 206 a.C. fino al 220 d.C.: sotto la dinastia Han si apre ufficialmente la via della seta (絲綢之路) e inizia il commercio con le province romane d'occidente. L'impero comincia a espandersi nell'Asia continentale, mentre il confucianesimo si afferma come ideologia della classe dirigente cinese. Nel 105 a.C. viene inventata la carta. Al cadere della dinastia Han l'impero si spezza di nuovo in tre Stati (periodo dei tre regni 三國, 220-265): regno Wei (魏國) a nord, regno Shu (蜀國) nell'attuale provincia del Sichuan e il regno Wu (吳國) a sud. La divisione è favorita dall'introduzione della religione buddista.
Segue la dinastia Jìn (晉朝), denominata "occidentale" nel periodo tra il 265 e il 316, durante la quale si verifica una riunificazione per un breve periodo, e "orientale" nel periodo tra il 317 e il 420 che vede Nanchino (南京) come capitale; dal 420 al 589 circa la Cina rimane divisa tra le dinastie del nord e del sud, mentre una nuova riunificazione avviene sotto la dinastia Sui (隋朝) tra il 581 e il 618, durante la quale la capitale diventa Xi'an (西安); dal 618 al 907 succede la dinastia Tang (唐朝), uno dei periodi di massima fioritura della cultura cinese, mentre il periodo dal 907 al 960 viene detto "delle cinque dinastie e dieci regni". Dal 960 al 1279 l'impero viene dominato dalla dinastia Song (宋朝). Tra il periodo Tang e quello Song vengono inventate la polvere da sparo, la stampa e la bussola.
Il periodo successivo è segnato dall'invasione dei Mongoli (蒙古), civiltà che si trovava vicino all'impero cinese, sotto la guida di Gengis Khan e dei suoi discendenti, i quali liquidano la dinastia Song e fondano dal 1279 al 1366 con Kublai Khan (忽必烈, Hūbìliè) la dinastia Yuan (元朝), all'inizio della quale risalgono i viaggi di Marco Polo (馬可波羅) in Cina. Inizialmente la Cina fa parte dell'Impero mongolo e Kublai Khan era al tempo stesso sovrano di entrambe le entità territoriali; con la frammentazione dei vari Khanati, la dinastia Yuan si limita a governare la Cina. Il dominio mongolo è caratterizzato da una grave crisi demografica e gli invasori faticano a integrarsi con i vinti fino a che una rivolta popolare porta alla cacciata dei Mongoli e alla fondazione di una nuova dinastia nazionale, la dinastia Ming (明朝), dal 1368 al 1644. Sotto i Ming la Cina nel XV secolo costruisce in tre anni 1.681 navi 《漕船志》1501., di cui molte in grado di navigare nell'oceano aperto. Successivamente, per le pressioni dei Mongoli e dei Tartari, la Cina dovette impiegare le sue forze nella difesa dei confini sottraendole all'espansionismo marittimo, nel 1525 fu dato ordine all'esercito di distruggere qualsiasi vascello oceanico cinese che fosse stato avvistato lungo le coste; tale decisione fu la premessa del declino dell'impero cinese[  1493 : uncovering the new world Columbus created. ].
In seguito alla crisi dei Ming, i Manciù invadono la Cina e la conquistano fondando la dinastia Qing (清朝), rimasta al potere dal 1644 al 1912, la quale porta l'impero alla massima estensione territoriale, ma lentamente verso una crisi irreversibile. All'interno della Dinastia si consumarono disordini interni che culminarono con la Ribellione dei Turbanti Rossi, la fallita Ribellione dei Taiping che devastò la Cina meridionale negli anni 1850 e 1860 e la Rivolta di Dungan nel nord-ovest. A metà del XIX secolo, la dinastia affrontò l'imperialismo occidentale nelle Guerre dell'oppio con Gran Bretagna, Francia, Stati Uniti d'America ed Impero Russo (durante la Seconda guerra dell'Oppio). La pace delle Due guerre prevederà un risarcimento dei danni di guerra, l'apertura dei porti al commercio con le potenze occidentali, a consentire l'extraterritorialità per i cittadini stranieri e a cedere Hong Kong ai britannici (Trattato di Nanchino del 1842, Trattati di Tientsin nel 1858 e la Convenzione di Pechino nel 1860). Nel 1894 scoppiò la Prima guerra sino-giapponese, che si concluse nel 1895 e portò alla perdita dell'influenza cinese sulla penisola coreana e alla cessione di Taiwan al Giappone.
Dopo la guerra sino-giapponese del 1895 gli abitanti dei villaggi della Cina settentrionale iniziarono a temere l'espansione delle sfere di influenza straniere. Vi fu dunque una violenta rivolta anti-straniera, anti-cristiana e anti-imperialista in Cina tra il 1899 e il 1901, promossa dai Boxers, nominati così dagli inglesi perché molti di loro praticavano le arti marziali cinesi, chiamate all'epoca Chinese Boxing. L'Alleanza delle otto nazioni invase la Cina per sconfiggere i Boxer e i loro sostenitori Qing. La Ribellione dei Boxer si concluse con il Protocollo dei Boxer.
Nel XIX secolo iniziò la grande diaspora cinese. Alle perdite dovute all'emigrazione si aggiunsero conflitti e catastrofi come la carestia della Cina settentrionale del 1876-1879, in cui morirono tra i 9 e i 13 milioni di persone.
L'imperatore Guangxu elaborò un piano di riforme nel 1898 per stabilire una moderna monarchia costituzionale, ma questi piani furono ostacolati dall'imperatrice Cixi.
Infine la Rivoluzione Xinhai del 1911-1912 mise fine alla dinastia Qing e istituì la Repubblica di Cina, dopo l'abdicazione di Pu Yi, l'ultimo imperatore della Cina, il 12 febbraio 1912.
A fine Ottocento fu combattuta la prima guerra sino-giapponese. Al suo termine con la vittoria del Giappone il trattato di pace di Shimonoseki firmato il 17 aprile 1895 stabilì che l'isola di Formosa e le isole Pescadores diventassero possedimento perpetuo giapponese.
In Cina dopo oltre 2000 anni di dominio imperiale, nel 1912 la Repubblica di Cina subentrò al sistema dinastico della Dinastia Qing (清朝), giunta ormai al declino. La Cina aveva vissuto un secolo di instabilità dovuto sia alle ribellioni interne sia alla dominazione straniera. Mentre gli intellettuali cercavano una nuova filosofia per sostituire l'antico ordine confuciano, i governatori militari del nord, i cosiddetti "signori della guerra", tentarono di impossessarsi del potere imperiale. Il Kuomintang (KMT, Partito Nazionalista 國民黨) di Sun Yat-sen (孫中山), con base nella Cina meridionale, cominciò ad addestrare un Esercito Rivoluzionario Nazionale con il quale intendeva sfidare i signori della guerra. Nel frattempo i colloqui tra i rappresentanti del Comintern sovietico e i bolscevichi cinesi determinarono nel 1921 la fondazione a Shanghai (上海) del Partito Comunista Cinese (中國共產黨 o 中共).
La speranza che il Partito Comunista Cinese si allineasse con il KMT andò in fumo con la morte di Sun Yat-sen e l'ascesa di Chiang Kai-shek (蔣介石), un membro del KMT che auspicava la nascita di uno Stato liberal-capitalista. Chiang Kai-shek mise violentemente fine tanto alla crescente influenza bolscevica quanto al potere dei signori della guerra del nord e nel 1928 formò a Nanchino un governo in cui egli deteneva il potere sia politico sia militare.
I bolscevichi cinesi si suddivisero in una fazione che si concentrò sulla rivolta urbana e in un'altra secondo la quale l'unico sistema per ottenere la vittoria era unificare le campagne. Radunate le proprie forze nei monti dello Jinggangshan (井岡山), Mao Zedong (毛澤東) adottò la strategia della guerriglia e nel 1930 le sue disordinate armate erano ormai diventate un esercito di 40 000 uomini. Chiang Kai-shek mise in atto quattro campagne contro i comunisti, ma ciascuna di esse si trasformò in una vittoria delle forze comuniste grazie alla loro strategia di sferrare attacchi brevi invece di combattere battaglie campali. Con la quinta campagna le sorti del conflitto rischiarono di capovolgersi perché i comunisti, mal consigliati, cambiarono strategia e si scontrarono in una battaglia frontale con il KMT. Vedendosi circondati, i comunisti nel 1934 decisero di ritirarsi dallo Jiangxi (江西) e di dirigersi a nord verso lo Shaanxi (陝西) con quella che diventò nota come la Lunga marcia (长征). Dei 90 000 uomini che vi presero parte solo 20 000 riuscirono ad arrivare a destinazione, a un anno di distanza e dopo aver percorso 8 000 km. Lungo il cammino i comunisti armavano i contadini che incontravano e ridistribuivano le terre, volendo dimostrare la possibilità di combattere del popolo cinese, a patto che gli venissero forniti metodo, organizzazione, guida, speranza e armi. Durante la marcia Mao si affermò come capo assoluto e incontrastato del partito comunista.
Nel frattempo, nel 1931 i giapponesi avevano approfittato del caos in Cina per invadere la Manciuria, dove avevano creato il Manciukuò (滿洲國), uno Stato fantoccio a capo del quale avevano posto come sovrano simbolico l'ultimo imperatore cinese, Aisin Gioro Pu Yi (溥儀). Alla fine della seconda guerra mondiale, con la resa del Giappone (日本), anche l'isola di Taiwan era ritornata, dopo 50 anni di occupazione, alla Cina, e il Kuomintang vi estese il regime di amministrazione militare. Questo fatto suscitò tensioni tra la popolazione locale e il governo centrale, che culminarono con il massacro del 28 febbraio 1947. La causa scatenante fu l'arresto di una venditrice di sigarette, che fu l'occasione colta dalla popolazione di Taiwan per manifestare contro il governo e accusarlo di oppressione e corruzione. Nonostante il governatore di Taiwan, Chen-Yi, negoziasse con i leader della comunità taiwanese, Chiang Kai-shek inviò numerose truppe dalla Cina per reprimere il dissenso. Quando arrivarono cominciarono a uccidere i capi della protesta, tra cui molti studenti, avvocati e medici. Le vittime di questo massacro furono stimate tra i 18 000 e i 28 000. Intanto la Cina era in preda alla guerra civile totale, e nel giro di pochi anni la drammatica lotta tra il Kuomintang e il partito comunista giunse violentemente al termine. Nel 1948 e nel 1949 furono combattute tre violente battaglie con le quali il KMT venne sconfitto.
Il 1º ottobre 1949 Mao Zedong proclamò la nascita della Repubblica Popolare Cinese e Chiang Kai-shek fuggì a Taiwan, portando con sé le riserve auree del paese e quel che restava dell'aviazione e della marina; per questo motivo, essendo i comunisti totalmente privi sia di marina militare che di aviazione non poterono far nulla contro i nazionalisti asserragliati a Taiwan e ad Hainan (ma quest'ultima, molto più vicina alla costa, fu conquistata l'anno successivo). Chiang Kai-shek ordinò inoltre che tutti i manufatti provenienti sia dalla Città Proibita (故宫) sia dal palazzo imperiale di Nanchino, che si fosse riusciti a trasportare, venissero portati sull'isola di Taiwan. Questi oggetti formano oggi il cuore del "National Palace Museum" di Taipei. Il Kuomintang continuò il suo operato a Taiwan, considerandosi l'unico governo legittimo della Cina. Nel frattempo i comunisti della Repubblica Popolare Cinese si proclamarono i successori della Repubblica di Cina su tutto il paese, dichiarando illegittimo il governo nazionalista taiwanese.
Tra il 1946 e il 1950 Taiwan fu coinvolta nella guerra civile cinese, periodo durante il quale il governo locale, il KMT, si macchiò di gravi colpe, fra le quali l'incidente del 28 febbraio 1947.
Alla fine della guerra civile, conclusasi con la sconfitta del Kuomintang, il 7 dicembre 1949 Taipei divenne la nuova capitale dei nazionalisti cinesi.
Entrambe le entità statali sorte da allora continuano a sostenere specularmente di essere l'unica autorità legittima rappresentante l'intera Cina.
La comunità internazionale, con poche eccezioni, scelse gradualmente la Cina continentale come legittimo rappresentante dell'intera Cina.
Si trattò tuttavia di un processo piuttosto lento: solo nel 1971 il Kuomintang perse il proprio seggio di rappresentante della Cina alle Nazioni Unite e nel 1979 gli Stati Uniti, rinnegando la precedente linea di condotta, smisero di riconoscere Taiwan come Stato legittimo.
Nel 1979 gli attivisti democratici tentarono di attirare l'attenzione dei media internazionali sulle condizioni dei cittadini taiwanesi sotto la linea politica dei nazionalisti.
Il 10 dicembre di quell'anno, giorno dei diritti umani, gli attivisti democratici organizzarono grandi proteste nella città di Kaohsiung (高雄), pretendendo la fine della legge marziale e della linea politica del governo nazionalista.
Queste proteste vennero velocemente represse dalla polizia. La legge marziale venne comunque ritirata dal figlio e successore di Chiang Kai Shek, Jiang Jingguo (蔣經國), negli anni Ottanta.
Nel 2000 Chen Shui-bian vinse le elezioni presidenziali con la proposta di redigere una nuova costituzione in cui risaltasse il carattere sovrano e indipendente di Taiwan.
Ha inoltre sciolto il Consiglio per l'Unificazione Nazionale, costituito nel 1990 per sovrintendere all'eventuale unificazione dell'isola con la Cina.
Il governo cinese reagì con una legge che stabilisce che qualunque tentativo di legittimare un autogoverno indipendente nell'isola mediante la modifica della Costituzione taiwanese potrebbe avere come conseguenza un'azione militare da parte della Cina. D'altra parte gli Stati Uniti, in base al Taiwan Relations Act del 1979, metteranno a disposizione di Taiwan gli articoli per la difesa e i servizi di difesa nella quantità necessaria per consentire a Taiwan di mantenere sufficienti capacità di autodifesa.
Durante la crisi dello stretto di Formosa, nel 1958, vi furono scontri violentissimi, e le isole Quemoy e Matsu vennero danneggiate a colpi di cannone dall'esercito cinese, e le loro guarnigioni assediate anche via mare. I cinesi comunisti non riuscirono a farle cadere in un mese di scontri durante i quali vennero ingaggiate dure battaglie aeree, finite con la vittoria di Taiwan, tra F-86 e MiG-15 e MiG-17 cinesi, grazie anche all'esordio dei missili AIM-9 Sidewinder. Mentre gli USA, appoggiando Taiwan, schierarono unità da combattimento equipaggiate tra l'altro con i nuovissimi F-104, gli unici bisonici in servizio all'epoca, velivoli nettamente superiori ai caccia di produzione sovietica dei cinesi comunisti.
Dopo di allora, Taiwan continuò a essere utilizzata dagli statunitensi come base avanzata contro la Cina: moltissime missioni di ricognizione vennero condotte sia da aerei sia da palloni sonda di costruzione americana. Gli RF-101 vennero consegnati ai taiwanesi, ma è poco noto che il luogo in cui vi sono state le maggiori perdite di U-2 è stato proprio il territorio cinese, con i missili SA-2 Guideline e i caccia J-6 che sono stati in grado di abbatterne almeno 5. Ciò non mancò di accendere proteste e crisi periodiche, come le forniture di armamenti americani a un'entità politica che aspirava a ripristinare il controllo dei propri possedimenti continentali.
Taiwan ebbe quindi in dotazione: 160 F-104 Starfighter, oltre 300 Northrop F-5, oltre 30 cacciatorpediniere, circa 2 000 carri armati M-41/48 e una grande quantità di missili antiaerei HAWK e Nike Hercules, solo per citare alcune delle più importanti forniture.
In seguito la cosiddetta "Fortezza sullo Stretto" si è dotata di hangar corazzati contro i missili balistici cinesi, e un sistema di difesa aereo polivalente con capacità antimissili, basato su radar da avvistamento precoce, HAWK modificati, Patriot e Tien Kung (modello locale in gran parte derivato dal Patriot). Per i soli radar sono stati spesi ben oltre 13 miliardi di dollari.
Programmi molto grandi per un'isola di 30 000 km², che ha effettuato anche ulteriori acquisti di 130 caccia leggeri AIDC F-CK-1 Ching-kuo, 60 Mirage 2000 e 150 F-16. Anche il numero di missili presenti, forse circa 10 000, è molto consistente e adatto a una guerra di lunga durata.
È inoltre presente dal 1951 il servizio di leva militare obbligatoria.
Il terreno taiwanese è diviso in due parti: le piatte pianure dell'ovest, dove risiede il 90% della popolazione, e le montagne quasi totalmente ricoperte di foresta tropicale che occupano i due terzi dei terreni orientali. Il massiccio più alto di Taiwan è lo Yushan, o Monte di Giada, alto circa 3 952 m all'anno 2003.
Le foreste delle montagne occidentali offrono un'ampia biodiversità, la cui flora è composta di diverse specie endemiche, come il cipresso di Formosa (Chamaecyparis formosensis) e l'abete di Taiwan (Abies kawakamii), mentre l'albero della canfora (Cinnamomum camphora) era un tempo molto diffuso a livelli più bassi (livelli che sono stati principalmente trasformati in campi coltivabili). Prima del grande sviluppo economico di Taiwan, le aree montane erano anche l'habitat di diverse specie e sottospecie animali endemiche, tra i quali ricordiamo il fagiano di Swinhoe (Lophura swinhoii), la gazza blu di Taiwan (Urocissa caerulea), l'orso nero di Formosa (Ursus thibetanus formosanus), il cervo sika di Formosa (Cervus nippon taioanus) e il salmone di Formosa (Oncorhynchus formosanus). Alcune di queste specie sono già estinte, mentre molte altre sono in via di estinzione.
A Taiwan, la superficie insulare coperta da fiumi e laghi è molto ampia, pari al 10,34% della terra emersa. Ad ogni modo, i fiumi sono brevi e a carattere torrentizio, quindi non sono molto noti. I più famosi sono il Beishi (50 km), il Danshui (158,7 km), il Dongshan (24 km), il Fegping (37 km), il Fuyuan (28 km), il Keelung (96 km), il Lanyang (73 km), il Lekuleku (53 km), il Maolou (32 km), il Nanshi (45 km), il Shiuculuan (81 km), il Shuili (19 km) e il Xindian (82 km).
Generalmente il clima di Taiwan viene definito come oceanico, e varia ampiamente a seconda delle stagioni nella parte settentrionale dell'isola e nelle aree montane. La fascia meridionale, tuttavia, appartiene alla fascia climatica tropicale, calda e umida durante tutto l'anno. La stagione delle piogge va da maggio a giugno, con precipitazioni quasi quotidiane, mentre da luglio a ottobre è facile che vi siano uragani e tifoni. A nord dell'isola la nuvolosità è persistente ed estensiva durante quasi tutto il periodo dell'anno, tuttavia le precipitazioni sono frequenti anche al sud e nei giorni d'estate, durante i quali si ha il 90% delle precipitazioni annue. La piovosità annuale si aggira intorno ai 2 500 mm, sebbene in alcune regioni orientali essa arrivi quasi a 5 000 mm.
La popolazione della Repubblica di Cina è stata stimata, ad agosto del 2012, pari a 23 216 236 persone, distribuite in un'area di 35 980 km². Con una densità di 646 ab./km², Taiwan è il sedicesimo paese del mondo per densità di popolazione. Il 98% del popolo taiwanese è composto di cinesi Han (漢族), mentre il restante 2% è composto di aborigeni taiwanesi (台灣原住民族). Il preponderante valore percentuale dei cinesi continentali rispetto agli aborigeni è dovuto alla velocissima immigrazione cinese sull'isola dai primi anni del Seicento (quando era una colonia olandese a sud e spagnola a nord, gli olandesi favorirono l'arrivo di manodopera cinese) e ancora di più dal tardo Seicento quando, dopo alterne vicende l'isola passò politicamente alla Cina (prima Ming, che proprio a Taiwan si ritirarono, poi alla dinastia mancese), sia, infine, al massiccio afflusso dalla Cina continentale in seguito alla disfatta nazionalista nel 1949.
Il paese assiste a un declino del tasso di natalità, con una crescita appena dello 0,61% nell'anno 2006.
La popolazione comprende alcune etnie come i taiwanesi, il più numeroso, seguono i cinesi, giunti in seguito alla seconda guerra mondiale e gli aborigeni di origine filippina e indonesiana.
Secondo i dati del 2005, circa 18 718 600 degli abitanti di Taiwan (81,3% della popolazione) sono credenti, mentre il 14 –18% è ateo. Delle 26 religioni riconosciute dalla Repubblica di Cina, le più praticate sono il buddhismo (8 086 000, 35,1%), il taoismo (7 600 000, 33%), lo Yiguandao (810 000, 3,5%), il protestantesimo (605 000, 2,6%) e il cattolicesimo (298 000, 1,3%). Tuttavia, secondo il CIA World Factbook e altre recenti fonti dal Dipartimento di Stato Americano o dalla Sezione Affari Religiosi del MOI, dall'80 al 93% della popolazione taiwanese aderisce a una qualche forma di "religione tradizionale cinese" (come Yiguandao, Xiantiandao, Xuanyuanjiao, Miledadao, Haizidao e Zailiismo) che combina insieme buddhismo Mahāyāna, confucianesimo (culto degli antenati) e taoismo.
La lingua nazionale è il mandarino standard (國語), la stessa lingua ufficiale della Cina Popolare, anche se la maggioranza parla anche il taiwanese (台語, variante della parlata hokkien della provincia di Fujian 福建) e molti parlano pure l'hakka/kejia (客家話). Mentre nella Cina Popolare è stata introdotta anche una scrittura semplificata (简体字), a Taiwan (come a Hong Kong e Macao) è rimasta in vigore la scrittura cinese tradizionale, che utilizza i caratteri tradizionali (繁體字). Gli aborigeni taiwanesi (ne esistono diversi gruppi, alcuni formalmente riconosciuti, altri no) praticano lingue antiche discendenti dalle lingue formosane, della famiglia delle lingue austronesiane.
Il governo della Repubblica di Cina si fonda sulla Costituzione e sui suoi Tre principi del popolo (三民主義), che afferma che "la RDC sarà una repubblica democratica del popolo, governata dal popolo e per il popolo." Il governo è diviso in cinque rami amministrativi (Yuan, letteralmente "corte" o "tribunale"): lo Yuan di controllo, lo Yuan d'esame, lo Yuan esecutivo, lo Yuan giudiziario e lo Yuan legislativo. Contrariamente a quanto accade nella repubblica popolare, a Taiwan vige un regime multipartitico. La coalizione pan-azzurra e la coalizione pan-verde sono attualmente i blocchi politici dominanti nella Repubblica di Cina.
Il capo di Stato è il presidente (元首), che è eletto mediante voto popolare per un mandato di quattro anni nella stessa lista di candidati del vicepresidente. Il presidente esercita l'autorità sullo Yuan esecutivo, di cui nomina i membri, compreso il primo ministro, che è anche il presidente dello Yuan esecutivo; i membri sono responsabili per la politica e l'amministrazione.
Il potere esecutivo nella RDC è affidato allo Yuan esecutivo, che corrisponde sostanzialmente al gabinetto di governo ed è formato dal primo ministro, che funge da presidente, dal vicepresidente (vice-primo ministro) e dai vari ministri (con e senza portafoglio) e presidenti di commissione. Il vicepresidente, i ministri e i presidenti di commissione sono nominati dal presidente della Repubblica su designazione del primo ministro. Nella realtà, molti poteri esecutivi sono esercitati dal presidente della Repubblica: il sistema politico della RDC infatti non si adatta ai modelli tradizionali e oscilla tra sistema presidenziale e sistema parlamentare.
Il primo ministro è selezionato dal presidente senza bisogno di approvazione dall'Assemblea legislativa, ma questa può approvare leggi senza riguardo per il presidente, poiché né egli né il primo ministro hanno potere di veto. Così, ci sono pochi incentivi per il presidente e l'Assemblea legislativa a negoziare sulla legislazione se appartengono a partiti opposti. Dopo l'elezione di Chen Shui-bian della coalizione pan-verde come presidente nel 2000, l'attività legislativa si è ripetutamente bloccata a causa dello stallo con lo Yuan legislativo, che era controllato da una maggioranza pan-azzurra..
Storicamente, la RDC è stata dominata dalla politica del partito unico dell'uomo forte. Questo retaggio ha avuto come risultato poteri esecutivi attualmente concentrati nell'ufficio del presidente piuttosto che del primo ministro, anche se la Costituzione non fissa esplicitamente l'ampiezza del potere esecutivo del presidente.
Il principale organo legislativo è lo Yuan legislativo monocamerale con 113 componenti. Settantré sono eletti mediante voto popolare in circoscrizioni uninominali; trentaquattro sono eletti in base alla proporzione dei voti su scala nazionale ricevuti dai partiti politici partecipanti in un ballottaggio separato tra le liste di partito; e sei sono eletti da due circoscrizioni aborigene trinominali. I componenti svolgono mandati triennali. Originalmente l'Assemblea Nazionale monocamerale, come assemblea costituente e collegio elettorale permanente, deteneva alcune funzioni parlamentari, ma l'Assemblea Nazionale fu abolita nel 2005 con l'entrata in vigore di emendamenti costituzionali sottoposti allo Yuan legislativo e a tutti gli elettori della Repubblica mediante referendum.
Lo Yuan giudiziario è il più alto organo giudiziario della RDC. Esso interpreta la costituzione e altre leggi e decreti, giudica le cause amministrative e punisce i funzionari pubblici. Il presidente e il vicepresidente dello Yuan giudiziario e quindici Giudici formano il Consiglio dei Grandi Giudici. Essi sono designati e nominati dal presidente della Repubblica, con il consenso dello Yuan legislativo. Il tribunale più elevato, la Corte Suprema, è costituita da numerose sezioni civili e penali, ciascuna delle quali è formata da un Giudice che presiede e da quattro Giudici Associati, tutti nominati a vita. Nel 1993, fu istituito un tribunale costituzionale separato per risolvere le dispute costituzionali, regolare l'attività dei partiti politici e accelerare il processo di democratizzazione. Non c'è un processo con giuria, ma il diritto a un giusto processo pubblico è garantito dalla legge e rispettato in pratica; molte cause sono presiedute da più giudici.Come la maggior parte delle democrazie asiatiche, la RDC ammette ancora la pena capitale. Sono stati fatti sforzi dal governo per ridurre il numero delle esecuzioni, anche se non sono stati in grado di abolire completamente la pena. Alla data del 2013, circa il 76% dei taiwanesi volevano mantenere la pena di morte.
Lo Yuan di controllo è un'agenzia di controllo che vigila (controlla) le attività dell'esecutivo. Può essere considerata una commissione permanente per le verifiche amministrative e può essere paragonata alla Corte dei Conti dell'UE o al Government Accountability Office degli Stati Uniti. Lo Yuan di controllo è a volte paragonato anche a un ombudsman o a un'istituzione nazionale per i diritti umani.
Lo Yuan d'esame ha il compito di convalidare la preparazione dei funzionari pubblici. Si basa sul vecchio sistema degli esami imperiali usato nella Cina premoderna. Può essere paragonato all'Ufficio per la selezione del personale dell'UE o all'Office of Personnel Management degli Stati Uniti.
Per la costituzione del 1947, redatta prima del ritiro del governo della Repubblica di Cina a Taiwan, il più alto livello di divisioni amministrative è la provincia, che include regioni ad amministrazione speciale, regioni e municipalità a controllo diretto. Tuttavia, nel 1998, fu snellito anche l'unico governo provinciale a essere rimasto funzionale sotto la Repubblica di Cina, la Provincia di Taiwan (in precedenza era esistita, assieme a essa, anche la Provincia del Fuchien). Ora quasi tutte le responsabilità di governo vengono assunte dallo Stato centrale o dall'amministrazione della contea, e attualmente la Repubblica di Cina amministra due province e cinque città estese a livello di provincia. Secondo la legge della Repubblica di Cina, l'area sotto la giurisdizione del governo è ufficialmente chiamata area libera della Repubblica di Cina.
La Repubblica di Cina ha anche il controllo delle Isole Pratas (Dong-Sha) e delle Isole Taiping, parte del disputato arcipelago del Mar cinese meridionale. Le isole furono poste sotto il distretto della città di Kaohsiung.
Attualmente, si sta considerando di elevare Taichung a stato di municipalità centrale. Inoltre, le contee di Taipei e di Kaohsiung sono considerate equivalenti al territorio delle rispettive città.
La Repubblica di Cina è coinvolta come parte rivendicante nella contesa delle isole Senkaku/Diaoyu.
L'unico istituto di lingue è l'Istituto di lingue delle Orsoline Wenzao.
L'Università Nazionale di Taiwan venne fondata nel 1928 dai Giapponesi col nome di Università imperiale di Taihoku.
Malgrado Taiwan risulti importante sotto l'aspetto sanitario al momento non fa parte dell'OMS.
All'inizio del processo di transizione democratica "Taiwan non era caratterizzata esclusivamente dalla presenza di un partito predominante, il Kuomintang, ma anche dalla ricorrente polarizzazione generata da una questione politica di centrale importanza come quella dell’identità nazionale (e quindi della possibile indipendenza dell’isola). Il KMT viene infatti normalmente considerato come il partito di estrazione continentale che potrebbe favorire un’eventuale riunificazione con la Cina comunista, mentre il PDP è rimasto costantemente legato all’obiettivo ultimo dell’indipendenza taiwanese".
Il governo taiwanese è deciso a non accettare alcuna proposta diplomatica cinese che possa limitare la sua libertà.
Dopo l'emanazione della legge cinese antisecessione del 2006, gli analisti militari si sono divisi in due gruppi di pensiero riguardo alla situazione geopolitica taiwanese: alcuni esperti sono d'accordo nel sostenere che Taiwan corra il rischio di essere occupata dalla Repubblica Popolare Cinese, mentre altri sostengono che ciò non sia possibile per via della tradizionale protezione degli USA accordata a quest'ultima. Ma negli ultimi tempi fra i giovani taiwanesi l'idea dell'occupazione di Taiwan da parte di Pechino è diventata più credibile a causa del continuo crescere della potenza militare cinese nell'Estremo Oriente.
Le conseguenze di un'eventuale occupazione cinese potrebbero portare a un grave deterioramento dei rapporti tra gli USA (quindi anche la NATO e gli alleati nell'Indo-Pacifico), e la Cina (protetta anche da un sistema di alleanze reciproche tra alcuni paesi asiatici denominato Organizzazione di Shanghai per la Cooperazione, che sempre più prende il ruolo di un blocco asiatico anti-NATO sotto l'influenza cinese).
In tutta questa situazione di riarmo militare degli ultimi anni sia da parte del mondo occidentale sia da parte di quello orientale, l'ONU è ancora limitata dalla volontà di alcuni paesi in possesso del potere di veto (tra cui la Repubblica Popolare Cinese stessa) che possono bloccare decisioni prese dalla maggioranza e da organizzazioni, come la NATO e l'Organizzazione di Shanghai, sempre più autonome e indipendenti, che le impediscono di assolvere con efficacia il compito di mediatore e di arbitro internazionale.
La trattativa tra la Santa Sede e la Repubblica Popolare Cinese, che ha come oggetto principale da parte vaticana il riconoscimento della libertà di culto per i fedeli cinesi, è uno dei punti cruciali per il futuro della geopolitica del Pacifico. Un eventuale avvicinamento tra il Vaticano e Pechino potrebbe essere legato alla rottura dei rapporti diplomatici tra la Santa Sede e Taipei. Gli sforzi di Taiwan per il mantenimento di ottimi rapporti con la chiesa cattolica è confermato dalla nomina a vice presidente di Chen Chien-Jen, cattolico praticante e grande conoscitore della politica della Santa Sede.
Benché le tensioni dell'epoca della guerra fredda si siano alquanto calmate, lo status politico di Taipei rimane comunque oggetto di un contenzioso. Le riforme attuate dal governo nazionalista negli anni ottanta e novanta hanno trasformato Taiwan da uno Stato monopartitico, controllato da coloro che avevano abbandonato la Cina, a uno Stato multipartitico e aperto anche alla popolazione originaria dell'isola. Benché la Repubblica di Cina fosse uno dei cinque membri permanenti del Consiglio di sicurezza presso l'ONU, essa venne rimpiazzata dalla Repubblica Popolare Cinese nel 1971 con la risoluzione 2758 dell'Assemblea generale. Come conseguenza della politica di Pechino orientata al riconoscimento dell'esistenza di "un'unica Cina", Taiwan dal 1971 in poi ha molto sofferto sul piano diplomatico.
Gli Stati che hanno rapporti diplomatici ufficiali con la Repubblica di Cina (RdC) la riconoscono come solo e legittimo governo dell'intera Cina.
Corea del Sud e Arabia Saudita hanno terminato le loro relazioni diplomatiche con la RDC nel 1992 ed il Sudafrica è passato al riconoscimento della Repubblica Popolare Cinese (RPC) nel 1998. La Liberia è passata dal riconoscimento della RPC al riconoscimento della RDC nel 1989 ed ha cambiato nuovamente nell'ottobre 2003. Il 31 marzo 2004 Dominica terminò il suo riconoscimento nei confronti della RDC che era cominciato nel 1983 perché la RPC le promise un finanziamento di 117 milioni di dollari in sei anni. La Macedonia ha riconosciuto Taiwan negli anni novanta, ma successivamente ha riconosciuto la RPC quando quest'ultima le impose sanzioni economiche ed usò il veto nel Consiglio di Sicurezza dell'ONU per bloccare gli aiuti alla missione di peacekeeping. Nel giugno 2007, dopo quasi 50 anni di relazioni diplomatiche, la Costa Rica ha spostato il suo ambasciatore da Taipei a Pechino cessando ogni rapporto con la repubblica "ribelle" e sei mesi dopo il Malawi ha fatto lo stesso. Nel 2013 il Gambia ha riconosciuto la RPC al posto della RDC. Nel 2018 Repubblica Dominicana e Burkina Faso hanno interrotto i rapporti diplomatici con Taiwan. Nel dicembre 2021 il Nicaragua annuncia di riconoscere un'unica Cina nella Repubblica Popolare Cinese. Le relazioni con l'Honduras sono state terminate il 26 marzo 2023.Al marzo 2023 la Repubblica di Cina è riconosciuta da 13 paesi:
Taiwan è stata una delle quattro tigri asiatiche (insieme a Singapore, Corea del Sud e Hong Kong), Paesi che sono passati da una condizione in via di sviluppo a una crescita fortissima dovuta alla produzione per l'esportazione di prodotti molto richiesti dal mercato: prima produzioni tradizionali come i tessuti e i prodotti tessili, e quindi prodotti tecnologici e informatici. Per questa ragione il suo prodotto interno lordo pro-capite è molto alto rispetto alla media mondiale.
Soprattutto negli anni Cinquanta e Sessanta, Taiwan è stato, insieme alla Corea del Sud e a Israele, uno dei Paesi che ha ricevuto massicci aiuti economici dagli Stati Uniti e dalle istituzioni finanziarie internazionali.
Gran parte del territorio è coltivato a riso, ma si coltivano anche mais, soia, patate dolci. Si allevano soprattutto anatre e suini. La pesca, praticata sulla costa orientale, alimenta un notevole flusso di esportazioni.
Il carbone è la risorsa mineraria principale. La produzione di idrocarburi invece è scarsa. Si estraggono oro, argento, zolfo, marmo, amianto, talco e dolomite.
Sono presenti impianti metallurgici e siderurgici, cementifici; industrie della gomma e della carta sono presenti nella zona di Kaohsiung. Si sono espanse fin dagli anni '80 l'industria elettronica, informatica e delle telecomunicazioni, il cui centro principale è a sud di Taipei, la capitale.
Acer (la cui radice latina significa energico e aggressivo), con sede a Taipei, che, nel corso dell'anno 2009, è diventata il secondo produttore di personal computer nel mondo grazie ai prezzi estremamente competitivi dei suoi prodotti.
ASUS (ASUSTeK Computer Inc.) (cinese: 華碩電腦股份有限公司), anch'essa con sede a Taipei. Produce schede madri, schede video, lettori ottici, palmari, portatili, telefonini, computer e sistemi di raffreddamento per computer. Attualmente produce anche borse per portatili e altri accessori.
AUO (AU Optronics Corporation), uno dei principali produttori di pannelli al mondo: fa pannelli LCD Full HD, pannelli Ultra HD e anche pannelli OLED di piccole e grandi dimensioni.
BenQ Corporation (明基電通股份有限公司), azienda fondata nel 1984 con sede a Taipei e specializzata nella produzione di prodotti per computer, comunicazione e strumenti elettronici di consumo.
HTC (High Tech Computer Corporation), compagnia con sede a Taoyuan produttrice di smartphone, specializzata in telefoni aventi sistemi operativi Android e Windows Phone.
Kymco (Kwang Yang Motor Corporation), casa produttrice di scooter, motocicli e quad con sede a Kaohsiung fondata nel 1963.
TSMC (Taiwan Semiconductor Manufacturing Company), la più grande fabbrica indipendente di semiconduttori al mondo, con sede principale nel Hsinchu Science Park di Hsinchu.
MSI (Micro-Star International, 微星科技) è un produttore di computer e componenti per computer. È specializzata nella progettazione e produzione di schede madri, schede video, Pc Barebone, portatili, prodotti di reti, server, multimedia, elettronica di consumo e dispositivi di archiviazione. Produce chipset di schede grafiche sia per ATI che per nVidia.
Evergreen (Evergreen Marine Corporation), tra i leaders globali della logistica via mare con una flotta di ben 160 navi portacontainer.
Foxconn (Foxconn International Holdings), multinazionale tech dell'elettronica e principale fornitore Apple, la più grande produttrice mondiale di componenti elettrici ed elettronici per OEM.
Taiwan dispone dell'Aeroporto internazionale di Taiwan-Taoyuan, hub della compagnia aerea di bandiera taiwanese China Airlines e di EVA Air, compagnia aerea maggiore taiwanese. L'aeroporto è diciassettesimo fra gli aeroporti asiatici con il maggiore traffico: nel 2015 vi hanno transitato più di 38 milioni di passeggeri.
A Taiwan sono presenti due sistemi stradali che attraversano l'isola in direzione est-ovest, rispettivamente chiamati autostrada meridionale e autostrada settentrionale attraverso l'isola.
Una terza arteria, la strada nazionale 8 (in sigla PH 8), è il primo sistema a collegare la costa orientale e quella occidentale, attraversando la catena montuosa dei monti ChungYang al centro dell'isola.
Taiwan è nota per le sue foreste, presenta ben sei parchi nazionali e ha una fauna variegata.
Tra i diversi scrittori taiwanesi che si sono distinti nel corso soprattutto del XX secolo spicca Wang Zhenhe (王震和 1940-1990), noto in particolare per il romanzo Rosa rosa amore mio.
La musica strumentale comprende molteplici generi come il beiguan e il nanguan. Il nanguan proviene originariamente da Quanzhou, mentre ora è più comune a Lukang e si trova in gran parte dell'isola.
Il teatro taiwanese dei burattini e l'opera taiwanese, due generi di spettacolo fortemente legati alla musica, sono molto popolari, mentre quest'ultima è considerata la sola forma di musica han realmente indigena ancora esistente oggi.
La musica folk holo oggi è più comune sulla penisola di Hengchun nella parte più meridionale dell'isola, dove gli interpreti cantano accompagnati dallo yueqin ("liuto della luna"), che è un tipo di liuto a due corde. Sebbene lo yuechin di Hengchun suoni solo cinque toni, la musica pentatonica può diventare varia e complessa quando si combina con i nove toni dell'idioma hokkien taiwanese. Tra i più famosi cantanti folk si annoverano Chen Da, Yang Hsiuching e Teresa Teng (1953-1995), cantante di fama internazionale il cui genere si basa spesso sul gusto folk o sulle ballate romantiche.
Tra le altre cantanti taiwanesi vissute tra il XX e il XXI secolo ricordiamo Fong Fei-Fei, nota anche come attrice.
Tra le attrici taiwanesi vissute tra il XX e il XXI secolo ricordiamo Fong Fei-Fei (1953-2012), nota anche come cantante.
In ambito chimico da ricordare la figura di Yuan T. Lee, e i contributi alle dinamiche dei processi chimici elementari: vincitore del Premio Nobel per la chimica nel 1986, il primo Premio Nobel di Taiwan.
Nel 2019 fu fondato il Taiwan Semiconductor Research Institute, facente parte dei Laboratori Nazionali di Ricerca Applicata del Ministero della Scienza Taiwanese. È anche presente l'Academia Sinica, istituto nazionale di ricerca, e l'Industrial Technology Research Institute.
25 agosto 1998: viene lanciato ST-1, primo satellite di Taiwan (realizzato insieme a Singapore)
27 gennaio 1999: viene lanciato Formosat-1, il primo satellite realizzato interamente da Taiwan.
Lo sport a Taiwan ha cominciato a essere praticato soprattutto a partire dall'instaurazione della settimana lavorativa di cinque giorni, dopo la fine della legge marziale. Da allora, il governo si è prodigato nella costruzione di strutture adatte, la più recente delle quali è la Taipei Arena, complesso in grado di accogliere 15 000 spettatori. Altra grande struttura è il Tianmu Baseball Stadium, con una capienza di 10 000 persone, dove si svolge la maggior parte delle competizioni professionistiche di baseball.
Due degli sport organizzati più popolari di Taiwan sono la pallacanestro (in cinese lánqiú) e il baseball (in cinese bàngqiú). Alcune delle squadre che giocano nella Chinese Professional Baseball League sono i CTBC Brothers, gli Uni-President 7-Eleven Lions, i Fubon Guardians e i Rakuten Monkeys. Particolare è il fatto che ogni squadra non ha un proprio stadio di casa, quindi le partite si giocano a rotazione in vari stadi locali per tutta l'isola.
Il basket è altamente popolare, grazie anche alla circostanza che le partite possono essere organizzate in luoghi chiusi, indipendentemente dal variabilissimo clima dell'isola.
La cosiddetta nazionale di calcio di Taipei Cinese ha ottenuto un terzo posto nel 1960 nella Coppa d'Asia.
Lo sport organizzato che si gioca da più tempo a Taiwan è però il golf (in cinese gāoěrfū 高耳骨). La maggior parte dei club golfistici è aperta al pubblico con la sola richiesta di un'iscrizione come membri per giocare. La Professional Golf Association di Taiwan organizza tornei nazionali e partecipa anche a competizioni internazionali.
Il golfista Pan Cheng-tsung ha ottenuto la medaglia di Bronzo nel torneo maschile di golf all'Olimpiade di Tokyo 2020.
Come in tutti gli altri paesi dell'estremo oriente, anche a Taiwan sono molto praticate le arti marziali.
Più di 20 tipi di arti marziali vengono praticate nell'isola, tra i quali il più popolare, soprattutto agli occhi degli stranieri, è il tai chi (in cinese tàijíquán 太极拳), praticato spessissimo dai taiwanesi la mattina presto nei parchi, sia pure non a livello agonistico o competitivo.
Uno sport tipicamente locale è la regata delle dragonboat, che si svolge solitamente in giugno. Al Taipei International Dragon Boat Race Championship partecipano squadre locali, straniere e internazionali.
Una disciplina sportiva assai popolare a Taiwan è il pool, specialità del biliardo di origine americana. Tra i numerosi grandi campioni che questo paese ha prodotto vi sono Chao Fong-pang, campione del mondo specialità 9-ball nel 1993 e nel 2000, Wu Chia-ching, campione del mondo specialità 9-ball ed 8-ball nel 2005, Chang Jung-lin campione del mondo specialità 8-ball nel 2012, e Ko Pin-yi, campione del mondo specialità 10-ball nel 2015.
Taipei Cinese ai Giochi olimpici ha vinto ben 38 medaglie: prima medaglia olimpica fu la medaglia d'argento nel decathlon vinta da Yang Chuan-Kwang, ai Giochi olimpici di Roma 1960. La prima medaglia d'oro olimpica è stata vinta nel taekwondo da Chen Shih-hsin, ai Giochi olimpici di Atene 2004.
Altra importante affermazione nel sollevamento pesi con Hsu Shu-ching, che vinse la medaglia d'oro ai Campionati mondiali di sollevamento pesi 2015.
10 ottobre: Double Ten Day ( 雙 十 節): celebra la Rivolta di Wuchang (1911), inizio della Rivoluzione Xinhai che portò l'anno seguente alla costituzione della Repubblica di Cina (1912-1949)
Il 28 settembre di ogni anno, a Taiwan, si celebra la Festa degli insegnanti, data che ricorda la nascita del celebre filosofo cinese Confucio.La situazione dell'omosessualità in Cina risulta generalmente abbastanza ambigua, sebbene — come precisato in prosieguo — si siano registrati molti casi di omosessualità nella storia delle dinastie. In questa voce, con il termine “Cina”, ci si riferirà all'intera regione cinese, includendo la popolazione di Repubblica Popolare Cinese, Hong Kong, Macao e Taiwan.
Nel passato erano utilizzate due espressioni metaforiche per identificare una persona omosessuale. Si parlava della “passione della manica tagliata” (cinese 断袖之癖, pinyin dùanxìu zhī pì), oppure del “morso della pesca” (分桃 pinyin fēntáo).
Oltre a queste due forme, però, vi sono altre terminologie, per noi meno oscure, che si vanno ad affiancare alle due precedenti. È il caso di “orientamento maschile” (男風 pinyin nánfēng), oppure di “fratelli della stessa famiglia” (香火兄弟 pinyin xīanghǔo xīongdì), ed infine “empatia per il dragone virile” (龍陽癖 pinyin lóngyángpì).
Formalmente, il termine “omosessuale” si traduce con tongxinglian (同性戀, pinyin tóngxìnglìan, letteralmente relazione sentimentale/sessuale fra persone dello stesso sesso) o tongxinglian zhe (同性戀者, pinyin tóngxìnglìan zhě, persone omosessuali). Queste espressioni fanno parte di un registro linguistico aulico e di conseguenza sono raramente utilizzate nei discorsi quotidiani. Nella comunità omosessuale, difatti, si adotta il termine "tongzhi" (同志 pinyin tóngzhì).
Tongzhi (che letteralmente vuole dire "camerata"/"compagno"), oppure nü tongzhi, 女同志 pinyin nǚ tóngzhì, (che per il gergo lesbico sta per "compagna"/"amica") fu il primo termine adottato dai ricercatori di Hong Kong per gli studi di genere, ed è utilizzato anche nella cinese riferendosi all'omosessualità. Invece il cantonese usa la parola  gei1(基), come calco linguistico del termine anglosassone gay. Per di più questa parola è piuttosto comune in Taiwan, ma assume connotazioni offensive se adoperato da persone eterosessuali o dagli stessi omosessuali, in specifici contesti.
Un altro termine che rientra nello slang cinese è boli (玻璃, pinyin: bōlí, che sta per vetro o cristallo) anche se non è comunemente utilizzato.
Infine, fra gli studenti universitari omosessuali, è in voga il neologismo "datong" (大同, pinyin dàtóng, che si riferisce anche al concetto di utopia in cinese). Questo termine è diventato assai popolare, dato che "datong sta per l'abbreviazione di "da xuesheng tong zhi" (ovvero studenti universitari [che sono] omosessuali).
Le lesbiche di Taiwan si chiamano fra loro lazi (拉子, pinyin lāzi) o lala (拉拉, pinyin lālā), che sono entrambe abbreviazioni della traduzione inglese del termine "lesbian".
Tutte le principali religioni dell'antica Cina hanno una struttura codificata che è stata da sempre interpretata, tradizionalmente, come contraria all'orientamento omosessuale. Stando all'interpretazione classica, il confucianesimo ha alla base il principio secondo cui ogni uomo deve assumere nella sua vita un comportamento conforme al genere sessuale attribuitogli dalla natura, e impegnarsi nei ruoli sessuali che sono congeniali alla riproduzione (altrettanto vale per la donna). Il travestitismo, quindi, non potrà che essere oggetto di censura da parte della dottrina confuciana.
Nonostante ciò, vi sono molti avvenimenti storici che rivelano di imperatori che usavano indossare indumenti femminili, anche se questo, ogni volta, veniva interpretato come fatto di cattivo auspicio, soprattutto per quanto riguardava la capacità del sovrano di assicurare una discendenza (in particolare figli di sesso maschile). Nella cultura cinese difatti, questo è sempre stato interpretato come un dovere inalienabile. Così un uomo che ama in modo esclusivo un altro uomo, non adempirà ai suoi obblighi sociali e religiosi. Di conseguenza sarà considerato un uomo privo di sani principi morali.
Il Taoismo, che enfatizza il mantenimento dell'armonia naturale esistente tra le forze dello Yin e dello Yang, (sempre secondo un'interpretazione tradizionale) non può che disapprovare una relazione omosessuale (uomo-uomo o donna-donna). Si verificherebbe un legame yang-yang o yin-yin, ovvero un legame distruttivo e non bilanciato secondo la concezione cosmica di armonia. Nel Buddismo, infine, il desiderio sessuale (sia esso eterosessuale che omosessuale) è visto come un ostacolo per l'anima. Viene interpretato come una zavorra che tiene legato lo spirito al mondo reale, impedendogli di raggiungere il Nirvāṇa. Per questo, le pulsioni sessuali sono generalmente vietate.
D'altra parte però risulta necessario evidenziare come nessuna delle maggiori religioni cinesi condanni il comportamento sessuale così duramente come il Cristianesimo nel corso dei secoli. Se effettuassimo una comparazione tra cultura cristiana e confucianesimo, nella lista dei peccati mortali di quest'ultimo non troveremo affatto la sodomia.  Nel Confucianesimo, come detto, l'obiettivo prioritario è la riproduzione del nucleo sociale di riferimento. Una volta che una persona abbia adempiuto a tale dovere, il fatto che lo stesso abbia relazioni sessuali o amorose con altre persone dello stesso sesso resta una realtà secondaria e privata.
Questo è anche vero nel Taoismo. Sebbene ogni uomo sia identificato e identificabile dalla sua componente yang (mascolina), nel contempo è dotato nella sua essenza più intima anche di componenti yin (femminili) fondamentali e non trascurabili. Difatti è risaputo e non stupisce che in molti uomini la componente femminile (yin) sia assai elevata. In quest'ottica quindi, molti comportamenti femminili non sono visti come innaturali per gli uomini. Di conseguenza l'omosessualità può essere letta come qualcosa di molto naturale, che s'innesta nel circuito dicotomico dello yin e dello yang con modalità del tutto armoniche.
È da sottolineare ancora come molte divinità taoiste vivano o da sole o con un'altra divinità del medesimo sesso. Un esempio molto noto può essere quello Shanshen (dio della montagna) e di Tudi (il discepolo terreno). Ogni località ha il suo Shanshen e il suo Tudi, che vivono sempre assieme. Shanshen e Tudi, pur essendo entrambi di sesso maschile, spesso, molto intrigantemente, si manifestano sotto le sembianze di un uomo anziano e di una donna anziana. (Molte apparizioni di questo tipo sono descritte nel romanzo classico Viaggio in Occidente).
Un altro aspetto di notevole rilievo che va necessariamente sottolineato è l'importanza dell'amicizia maschile nella cultura cinese antica. Ve ne sono molti esempi nei romanzi classici cinesi. Questi legami si basavano però più su un cameratismo bellico, che su tendenze omosessuali. Comunque, altre opere descrivono relazioni meno platoniche. Nel romanzo Il sogno della camera rossa ci sono esempi di maschi bisessuali coinvolti tanto in atti sessuali con il proprio sesso che con il sesso opposto. 
L'omosessualità è stata documentata in Cina fin dai tempi antichi. Secondo lo studioso della Dinastia Qing Ji Yun, già Huang Di (l'Imperatore Giallo, 2697?-2597? a.C., il leggendario re e fondatore della cultura cinese), ebbe amanti maschi. Questo naturalmente appare poco attendibile, dato che risulta ancora assai difficile dimostrare l'esistenza stessa di Huang Di.
Nella storia delle dinastie cinesi sono rintracciabili comunque due notevoli prove di come i comportamenti omosessuali non fossero estranei alle relazioni di corte. In particolare l'espressione yútáo duànxiù (余桃断袖). Yútáo, o "la mezza pesca", (espressione attestata nello Han Feizi, quando si fa riferimento a Mi Zixia (彌子瑕) ), ne è il primo esempio. Mi Zixia, un ragazzo di rara bellezza, fu per molto tempo oggetto del desiderio del duca Ling di Wei (衛靈公). Si narra appunto che un giorno Mi Zixia condividesse con il duca una pesca deliziosa già morsicata da quest'ultimo, che non poté che apprezzare il gesto (sebbene, una volta cresciuto Mi Zixia, e dopo che questi aveva ormai perso la sua bellezza, il duca ricordando quell'episodio cercasse di minimizzarlo).Il secondo tipo di espressione è Duànxiù, che vuol dire letteralmente "tagliare la manica", che si riferisce invece all'imperatore Ai della dinastia Han che tagliò la manica del suo vestito, sulla quale il suo adorato concubino Dongxian (董賢) si era addormentato, al fine di non svegliarlo. Lo studioso Pan Guangdan (潘光&26086) è arrivato alla conclusione che quasi ogni imperatore della dinastia Han ha avuto uno o più concubini maschili.
Vi sono inoltre, anche descrizioni lesbiche in molti libri di storia. In questi testi si ritiene che l'omosessualità sia stata molto popolare durante le dinastie Song, Ming e Qing. Gli omosessuali cinesi non hanno sperimentato un alto profilo persecutorio, se comparato alle repressioni che subirono invece gli omosessuali in Europa durante il Medioevo.
Amanti omosessuali, inoltre, furono celebrati nell'arte cinese e molti esempi sono sopravvissuti ai roghi di libri della Rivoluzione culturale. Sebbene non molte sculture siano riuscite a sopravvivere all'usura del tempo, molte pergamene e tele dipinte su seta possono essere ancora ammirate in collezioni private.Nel 1944, lo studioso Sun Cizhou ha pubblicato un lavoro in cui dichiarava che uno dei più famosi poeti della Cina antica, Qu Yuan, era stato l'amante del suo re. Sun cita le poesie di Qu Yuan a riprova delle sue affermazioni. Nella più importante opera di Qu Yuan,  Li Sao (Il dolore del congedo), Qu Yuan si definì un magnifico uomo (o donna, mei ren). Una parola che utilizzò per parlare del re era adoperata a quel tempo dalle donne per caratterizzare i loro amanti.
Un'altra celebre storia omosessuale è quella di Long Yang, narrata dal poeta Ruăn Jí (阮籍, 210—263) in una poesia nel suo almanacco "Poems chanting from my heart" (tradotto altresì come "Expressing my Thoughts" e "Songs of my cares", in italiano "Poesie che contano nel mio sentire"). "Long Yang era un uomo giovane ed attraente vissuto nell'antica Cina; nel tempo il suo nome è divenuto sinonimo di relazioni emotivo-sentimentali di natura omosessuale. L'importanza di questa poesia sta proprio nel descrivere apertamente e direttamente la relazione di amore eterno tra due giovani uomini, costituendo così uno dei primi documenti di questo genere nella storia della poesia cinese". La poesia può essere letta in italiano nella traduzione di Riccardo Moratto (2011), pubblicata da InTRAlinea.La prima legge contro gli omosessuali in Cina venne introdotta nel 1740. Non vi sono testimonianze storiche di come effettivamente la legge fu osservata e fatta osservare. I più devastanti effetti per gli omosessuali cinesi, comunque, si ebbero ironicamente proprio con l'avvento dell'illuminismo. Nel cosiddetto "periodo delle riforme", infatti, l'omofobia fu importata in Cina assieme alla scienza ed alla filosofa occidentale.
L'omosessualità divenne clandestina dopo la formazione della Repubblica Popolare Cinese. Il puritanesimo comunista incise negativamente sulla percezione sociale dell'omosessualità.
Il regime comunista perseguitò gli omosessuali, specialmente durante la Rivoluzione culturale. In quel periodo molti gay furono puniti con lunghi periodi di prigionia e non mancò nemmeno qualche esecuzione. La tolleranza sociale dell'omosessualità era oramai inesistente. Solo con la politica di riforma definita di "Riforma ed apertura" del 1979, il comunismo iniziò ad allentare la sua forte funzione di controllo su questo tipo di comportamento, anche se la pratica dell'omosessualità continuò ad essere ritenuta diffamante e veniva identificata come uno stile di vita dissoluto tipico dei regimi capitalistici.
Un cambiamento notevole si registrò solo tra il 1990 ed il 2000, quando la sodomia venne decriminalizzata nel 1997, e la nuova lista dei "criteri della classificazione e diagnostica cinese dei disordini mentali" rimosse l'omosessualità dalla lista delle malattie mentali nell'aprile del 2001. La situazione ha continuato ad evolvere e dal 2004 è stata permessa la partecipazione alle selezioni cinesi per Miss Universo anche alle transessuali, dopo la partecipazione di Chen Lili, anche se in questo caso la questione riguarda l'identità di genere e non l'orientamento sessuale.
In un'indagine su internet nel 2000 è stato messo in luce come il grado di tolleranza dei cinesi fosse in aumento: su 10.792 interrogati, il 48,15% era a favore, 30,9% disapprovava, 14,46% si dichiarava incerto, ed il 7,26% praticamente indifferente. Non essendoci né conservatori radicali né militanti radicali nel tessuto sociale della repubblica popolare, le violenze agli omosessuali risultano rare, anche se un gran numero di studiosi si lamenta del forte stampo proibizionista che caratterizza la politica interna del governo cinese: è una politica puramente neutrale, che si disinteressa delle problematiche omosessuali e che nel contempo non fa nulla per promuovere la tolleranza ed il rispetto di tali diversità. Ad esempio, durante i Gay Games del 2002 solamente a due persone del continente fu concesso il permesso per prendere parte ai giochi e, se si trascurano i siti gay, ci fu una copertura mediatica insufficiente da parte del resto dei mezzi di comunicazione di massa.
Molti omosessuali maschi ammettono di non usare precauzioni nei rapporti sessuali; e questo, combinato al disinteresse mostrato dal governo nell'offrire un servizio informativo di supporto che illustri la pericolosità del virus dell'AIDS, contribuisce notevolmente alla diffusione del virus. Le autorità si rifiutano sia di promuovere la tolleranza e il rispetto verso le diversità, sia di garantire ai gay quel substrato minimo di diritti che un paese civile dovrebbe garantire ad ogni suo membro. Sebbene nella Repubblica Popolare non vi siano leggi esplicite contro gli omosessuali o leggi che impediscano rapporti sessuali fra persone dello stesso sesso, adulte e consenzienti, non vi sono nemmeno leggi che salvaguardino i gay dai eventuali discriminazioni, né esistono organizzazioni del movimento di liberazione omosessuale, che sono del tutto assenti. In questo contesto la questione omosessuale resta circoscritta nella regione delle cosiddette “tre negazioni”: non approvo, non disapprovo, e non promuovo (不支持, 不反对, 不提倡).
Il numero degli omosessuali in Cina resta tuttora incerto. Da una ricerca tale valore oscillerebbe tra i 360.000 e 480.000, altre statistiche del governo cinese e di studi accademici rivelano un ammontare che oscilla intorno ai 15 milioni. Comparando le percentuali di omosessuali decisamente più alte negli altri paesi, però, molti giudicano tali stime poco convincenti.
L'abbattimento delle barriere fisiche che impedivano al pensiero ed all'informazione di diffondersi che si è avuto con il diffondersi di Internet, ha provocato un forte sviluppo di siti gay nella Repubblica Popolare Cinese, sebbene la polizia spesso intervenga costringendone alla chiusura molti. Lo sviluppo ed il propagarsi dei collegamenti telematici è stato molto importante per la comunità omosessuale di questo paese. Sebbene, come già detto, non vi siano organizzazioni omosessuali nella repubblica popolare, si sono diffusi molti siti ben organizzati che svolgono una funzione di supporto e consulenza. Servizi che altrimenti risulterebbero non erogati.
A volte i mezzi di comunicazione di massa diffondono informazioni su eventi gay di notevole rilevanza che accadono nel resto del mondo, come il Gay pride. Ma molti restano assai critici su questo aspetto, ritenendo che il presupposto principale dei media cinesi resti comunque quello di calunniare il mondo omosessuale e strumentalizzano queste informazioni con puro opportunismo. Mancando un sistema di classificazione dei film in base al contenuto, inoltre, il governo cinese impedisce la trasmissione di opere a tematica gay per via televisiva, cinematografica o teatrale, giudicandole "inappropriate". Ostilità estrema ha riscosso a Taiwan, Hong Kong ed in altri luoghi, il film Lan Yu che è ancora sconosciuto in Cina. Questo film, che dava risalto alla problematica omosessuale, non è stato trasmesso, nonostante fosse composto da soli attori cinesi continentali e la storia su cui si ispira fosse tratta da un racconto che ha avuto molto successo su internet, elaborato da uno scrittore cinese. Altra serie tv (shangyin, Addicted), ispirata al romanzo di Chai Jidan "Are you addicted?", è stata bannata dal governo cinese proprio dopo l'enorme successo che ha avuto, impedendo ai produttori di registrare la seconda stagione. 
Il 30 novembre del 2009, per la prima volta nella storia della Repubblica Popolare Cinese (e del mondo), è stato aperto un bar gay tramite un finanziamento statale: la struttura è ubicata a Dali, nella provincia sud-occidentale dello Yunnan), e ha come scopo quello di fornire informazioni sanitarie inerenti al sesso, distribuire preservativi gratuiti e offrire un luogo di socializzazione. Il locale verrà gestito dal personale di una ONG che si occupa dell'AIDS e della lotta alla discriminazione, la cui presenza nel tessuto della società è riconosciuta dai dirigenti del Partito Comunista Cinese.
Vi sono molti bar gay e nightclubs nelle grandi città come Shanghai, Canton, Pechino, che restano però oggetto di rastrellamenti da parte polizia. Tali difficoltà oggettive, sommate a volte alla impossibilità di raggiungere e frequentare questi luoghi di socializzazione, costituiscono un incentivo alla ricerca di sesso occasionale nei bagni e nei parchi pubblici. Anche in Cina, come del resto accade in ogni parte del mondo, l'omosessualità nelle zone di campagna è particolarmente difficile. La particolare conformazione socio-geografica di questa nazione esaspera ulteriormente tali difficoltà: la maggioranza della popolazione vive nelle campagne, dove Internet non esiste e da dove non si ha possibilità di accedere alle città. Gli abitanti delle campagne non parlano affatto di omosessualità e, quando lo fanno, ne parlano come di una malattia. La parola, le problematiche e i diritti connessi a tale questione, costituiscono ancora un tabù, dato che la pratica omosessuale resta del tutto condannata e oggetto di completa disapprovazione.Molti casi dimostrano come gli omosessuali sono ancora oggetto di pregiudizi sia da parte del sistema giudiziario che da parte degli organi di polizia cinesi, che portano anche ad arresti e detenzioni. Nell'ottobre 2000, la corte di Pechino ha decretato che l'omosessualità era "anormale ed inaccettabile per la Cina” (Washington Post 24 gennaio 2000). Questa fu la prima volta che tale atteggiamento sociale veniva espresso così apertamente. Un altro caso di notevole rilevanza accadde nel luglio del 2001, quando 37 ragazzi omosessuali furono detenuti nella provincia di Guangdong.
Recentemente, l'"Amministrazione statale di radio, film e televisione" (国家广播电影电视总局) ha dato inizio a una campagna volta a ripulire dai mezzi di comunicazione di massa tutto quello che riguarda violenza e informazioni a contenuto sessuale nelle trasmissioni radiotelevisive e nelle proiezioni cinematografiche. Di conseguenza, tutti i programmi, le scene ed i linguaggi a contenuto omosessuale sono considerati “contrari alla concezioni di vita cinese” e per questo banditi.
Durante la valutazione degli emendamenti relativi alla riforma della legge sul matrimonio, avvenuta in Cina nel 2003, vi fu la prima discussione sul matrimonio fra persone dello stesso sesso. Anche se questo tipo di proposta venne rigettata immediatamente, fu quella la prima volta che una delle innumerevoli voci che compongono la consistente lista di richieste sui diritti gay veniva discussa in parlamento. Tuttavia, non molto prima che la nuova legge sul matrimonio entrasse in vigore, un pubblico funzionario, in una conferenza sull'introduzione del nuovo testo normativo, dichiarò espressamente che il matrimonio omosessuale restava ancora proibito in Cina.
Li Yinhe (李銀河), una studiosa di sessuologia ben nota alla comunità omosessuale cinese, ha cercato di inserire il tema del matrimonio omosessuale fra i punti di discussione del Congresso nazionale del popolo (il Parlamento cinese) nel 2000 (Legalizzazione del matrimonio cinese fra persone dello stesso sesso,《中国同性婚姻合法化》 e 2004 (Legge cinese per il matrimonio fra persone dello stesso sesso, 《中国同性婚姻提案》).
In base alla normativa cinese, sono necessarie 35 firme di parlamentari per ottenere che una questione sia discussa al Congresso. Il suo sforzo fallì proprio a causa dell'impossibilità di trovare un tale numero di eletti per appoggiare la sua proposta. Nonostante tale sforzo, molti studiosi ed omosessuali non ritengono possibile il passaggio di una simile legge in Cina nel futuro prossimo.
Fino al 2000, il manuale diagnostico dell'associazione psichiatrica cinese annoverava l'omosessualità tra i "disturbi psichiatrici della sessualità". Le cose sono cambiate con la pubblicazione dell'edizione 2001, che sostituisce l'edizione 1989.Il tribunale di Zhumadian, nella provincia di Henan, ha condannato una clinica psichiatrica a pagare 5.000 yuan a un paziente di 38 anni come risarcimento per i danni causati dalla cosiddetta terapia di conversione.
Sotto il dominio britannico, l'omosessualità maschile era considerata illegale prima del 1991 ad Hong Kong ed era punita con pene che arrivavano al carcere a vita. Tuttavia a seguito di un lungo dibattito il consiglio legislativo di Hong Kong votò per la decriminalizzazione della sodomia nel 1980.
In compenso due tentativi di introdurre un legislazione antidiscriminatoria nei confronti degli omosessuali (il primo nel 1993, il secondo nel 1997),
Comunque ad Hong Kong vi sono organizzazioni molto forti che si battono per i diritti gay, come il Rainbow Action ed il Tongzhi Culture Society.  Così nel 2003, quando nella chiesa cattolica di Hong Kong si organizzò la lettura pubblica di un articolo che condannava il matrimonio omosessuale, un gruppo di oppositori fece irruzione nella chiesa e interruppe la cerimonia.
La situazione degli omosessuali a Taiwan è stata oggetto di una particolare forma di sviluppo.
Nel 1970, molti romanzi a tematica omosessuale vennero pubblicati. Uno dei più promettenti scrittori è Pai Hsien-yung creò svariati personaggi gay nei suoi racconti, tra cui il più famoso è sicuramente Il maestro della notte.
Oggi molte serie televisive e svariati film a contenuto omosessuale ottengono una grande attenzione all'interno della comunità gay sia in Cina che a Taiwan, incluso anche la serie TV Crystal Boys (adattamento televisivo dell'opera omonima citata).
Taiwan è nata come società d'immigrati. Nel XVIII secolo, il governo Qing impose severi limiti all'immigrazione di cinesi a Taiwan. Così, solo un ristretto numero di donne poteva attraversare lo stretto di Taiwan per arrivare all'isola.
Queste limitazioni ebbero come risultato quello di creare uno squilibrio fra uomini e donne nella composizione sociale del territorio di Taiwan.
Così, con il termine "Luo Han Jiao"(羅漢腳) venivano ad essere chiamati tutti coloro che si adoperavano per avere rapporti sessuali con persone dello stesso sesso.
Verso la fine del mese di ottobre 2003, il governo di Taiwan ha annunciato un progetto di legalizzazione del matrimonio omosessuale, che dovrebbe vedere Taiwan come il primo luogo dell'Asia in cui questo tipo di patto sociale sarà permesso e riconosciuto dalla comunità civile. Tuttavia si parla solamente di un piano, e non vi è nulla di più che un progetto, privo di pani concreti per la legalizzazione effettiva.
Il 1º novembre 2003 la prima sfilata del Gay pride in territorio cinese si è tenuta a Taipei, con più di 1000 persone. Tuttavia molti dei partecipanti hanno celato il volto con una maschera, segno questo del fatto che anche a Taiwan l'omosessualità resta tuttora un grosso tabù.
Il 17 gennaio 2004 la polizia di Taipei ha arrestato 93 ragazzi omosessuali per aver partecipato ad un'orgia-party in cui si faceva anche uso di stupefacenti. Molti sono rimasti scioccati nel constatare che un terzo dei partecipanti al festino risultò affetto dal virus dell'HIV. Questi arresti causarono di conseguenza una severa condanna della comunità di tongzhi e questo evento viene ricordato con il nome di "HOMEPA (Home Party)" dalla comunità gay di Taiwan.
Di seguito vengono evidenziate le persone più importanti che hanno contribuito a migliorare la condizione gay dal punto di vista normativo oppure hanno fatto pubblicamente il coming out:
Leslie Cheung (cantante e attore bisessuale di Hong Kong).
Pai Hsien-yung (scrittore gay di Taiwan).
Li Yinhe (famoso studioso e sessuologo cinese).
Josephine Ho (ricercatore e attivista politico di Taiwan).
Molti film e serie televisive gay sono state realizzate in Cina, Hong Kong e Taiwan, ivi incluse:
Les filles du botaniste (coproduzione cino-francese)La Cina è vicina è un film italiano del 1967 diretto da Marco Bellocchio. Il film è stato selezionato tra i 100 film italiani da salvare.
Vittorio Gordini Malvezzi è un agiatissimo professore di scuola media superiore che, pur senza essersi mai impegnato attivamente in politica, per opportunismo s'è già avvicendato in molte delle maggiori formazioni politiche dell'epoca, dalla DC al PCI, passando in pratica per tutte le sigle del centro-sinistra. Quando in occasione delle elezioni amministrative i vertici provinciali del Partito Socialista Unificato lo avvicinano con l'offerta d'una candidatura nelle loro liste, poiché desiderosi d'ingraziarsi anche il benestante ceto piccoloborghese moderato ed anticomunista locale, Vittorio accetta con la promessa di vedersi, in caso di vittoria elettorale, assegnare l'assessorato alla pubblica istruzione.
Non avendo però alcuna esperienza in fatto di politica attiva, chiede di farsi assegnare una specie di segretario-consulente elettorale, cosa a cui il Partito acconsente mettendo alle sue dipendenze il giovane ma scafato ragioniere Carlo Carini, loro militante da lungo corso al quale per questa tornata elettorale era stata promessa la stessa carica proposta invece a Vittorio. Il giovane, amareggiato per questo voltafaccia, non si dà per vinto e decide di cogliere l'occasione per tentare di elevarsi socialmente, circuendo il professore e, soprattutto, la sorella maggiore Elena, diventandone l'amante e riuscendo così ad introdursi in quella ricca e nobile famiglia (i Gordini-Malvezzi si fregiano appunto del titolo di Conti).
Quando poi Elena scopre d'aspettare un bambino, scatta il piano di Carlo per assicurarsi il suo posto al sole: convincendo Giovanna, segretaria di casa Gordini-Malvezzi, oltreché compagna di partito e sua ex fidanzata (i due si lasciano proprio quando la giovane lo sorprende in intimità con la donna), a spiarla per passargli informazioni su qualunque suo spostamento, comincia ad architettare il sabotaggio dell'aborto della donna (all'epoca, infatti, ancora illegale in Italia), al fine dunque di costringerla a sposarlo per aver salva la faccia, cosa in cui riuscirà con successo; nel frattempo anche Giovanna, che per ripicca verso Carlo aveva ceduto alla corte di Vittorio, in cambio della sua collaborazione si fa aiutare per "incastrare" il proprio amante, facendosi cosí mettere incinta per farsi sposare anch'ella da Vittorio.
Il film si chiude col lunatico militante maoista Camillo, fratello minore di Vittorio ed Elena, che assieme ai compagni Rospo e Giacomo manda a monte il comizio elettorale del fratello, scatenandogli contro, grazie ad uno stratagemma, una muta di cani, il tutto mentre Elena e Giovanna, incinte dunque del medesimo uomo, si preparano alla maternità seguendo assieme un corso di ginnastica prenatale.
Il film è stato girato a Imola (BO), a Dozza (BO) e a Faenza (RA) nell'autunno del 1966. Proprio l'anno prima (1965) a Bellocchio era stato assegnato, nell'ambito della Mostra di Venezia, il Premio Città di Imola per la sua opera prima I pugni in tasca, con Lou Castel e Paola Pitagora.
In una dedica riportata in sovraimpressione prima dei titoli di testa vengono ringraziati lo scrittore Enrico Emanuelli e la sua casa editrice (la Arnoldo Mondadori Editore) per aver concesso l'utilizzo del titolo, di fatto già adoperato per un diario di viaggio dell'autore nel 1957, benché lo stesso Bellocchio abbia poi dichiarato d'averlo in realtà ripreso da un motto impiegato dai gruppi maoisti italiani.
Festival di Venezia 1967: Leone d'argento
Nastro d'argento al miglior soggetto originale e alla migliore fotografiaIl gruppo Fiat Chrysler Automobiles, nato nel 2011 è presente in Cina sin dal 1986, con l'allora Fiat Group tramite 5 società del gruppo che occupano circa 4.000 dipendenti, con un giro d'affari di 650 milioni di US$ nel 2005, secondo il valore accordato alla moneta cinese.
In seguito alla scissione del 2011 il settore dei veicoli industriali è stato conferito alla Fiat Industrial, dal 2013 fusasi nella CNH Global dando vita alla CNH Industrial.
Nanjing Fiat Automobile, creata nel 1999 per produrre le Fiat Palio, Fiat Siena, Fiat Perla. Questa joint venture con il gruppo cinese Nanjing Automobile Corporation ha avuto termine nel dicembre 2007 dopo che venne acquisita dalla Shanghai Automotive Industry Corporation;
la joint-venture GAC Fiat Automobiles Co. Ltd., creata in luglio 2009 con la cinese GAC Group, un importante costruttore di auto in Cina, che produce veicoli su licenza straniera (Honda e Toyota). La nuova fabbrica, progettata sul modello Melfi, è stata inaugurata in aprile 2012 e la prima Fiat Viaggio è uscita il 28 giugno dello stesso anno;Salvatore Cinà (Bivona, 25 maggio 1874 – scomparso ad Atlanta il 20 giugno 1913) è stato un mafioso italiano, importante affiliato e feroce killer della Famiglia Morello di New York.
Salvatore Cinà nasce a Bivona (AG) il 25 maggio 1874 da Pietro e Carmela Gennaro. Dopo aver commesso a Bivona alcuni crimini con Francesco Paolo Varsallona, tra cui l'uccisione di un insegnante, emigrò dalla Sicilia a New York nel 1895. Dopo pochi anni si trasferì a Tampa, in Florida, con l'altro mafioso Vincenzo Giglio, suo compaesano, di cui sposò la sorella ed ebbe da lei due figli. A Tampa trovò lavoro in una fabbrica di sigari fino al 1904, quando tornò a New York e comprò una fattoria a Milton Turnpike, insieme a suo cognato. Nel 1909 Cinà fu coinvolto in un giro di contraffazione gestito dalla famiglia Morello di New York. Cinà ed il suo padrino Antonio Cicala andarono a Chicago, Buffalo e Pittsburgh per tentare di vendere i dollari falsificati che aveva fabbricato. Una volta terminato il lavoro, Cinà vendette la sua fattoria e si trasferì con la sua famiglia a Poughkeepsie. Venne seguito in tutta New York dai servizi segreti americani; spesso lo vedevano incontrarsi direttamente con Giuseppe Morello. Il 5 gennaio 1910 venne arrestato insieme a Giglio: inizialmente fu condannato a 12 anni di duro lavoro e a pagare una multa di $ 500; in un secondo tempo fu costretto a 3 anni di duro lavoro e ad una multa di $ 500. Il penitenziario di Atlanta lo scarcerò il 20 giugno 1913 e di lui non si seppe più nulla.Le capitali storiche della Cina sono le città che nel corso della lunga storia del paese sono state riconosciute come capitali. In quei momenti in cui la Cina era divisa tra diverse dinastie, più di una città ha dichiarato di essere la capitale della Cina. 
Con il termine quattro grandi capitali della Cina (cinese tradizionale: 中國四大古都; cinese semplificato: 中国四大古都; pinyin: Zhōngguó Sì Dà Gǔdū) ci si riferisce alle maggiori città che, nel passato, sono state capitali della Cina unita: Pechino, Nanchino, Luoyang e Chang'an (ora conosciuta come Xi'an). Luoyang è stata la capitale per un totale di 1000 anni per nove dinastie e Xi'an per sette dinastie per un totale di quasi 900 anni. Luoyang e Xi'an sono anche state capitali secondarie alternative durante la dinastia Zhou, la dinastia Han, la dinastia Sui e la dinastia Tang. Dal 1153 fino ad oggi, Pechino è stato capitale della Cina per 732 anni. Nanjing, in dieci periodi diversi, è stata la capitale per quasi 400 anni.
Dopo il 1930, in seguito a nuove scoperte archeologiche, altre capitali storiche sono state aggiunte alla lista; ora si parla comunemente delle sette antiche capitali della Cina, dove sono incluse Kaifeng (aggiunta negli anni venti come quinta capitale), Hangzhou (aggiunta negli anni trenta) e Anyang (aggiunta nel 1988). È stato proposto di aggiungere alla lista anche Zhengzhou.Miss Cina (ufficialmente chiamato Miss Mondo Cina, 世界小姐大賽中國賽區) è un concorso di bellezza che si tiene annualmente in Cina e che ha lo scopo di scegliere la rappresentante cinese per Miss Mondo. Ad oggila migliore prestazione cinese al concorso è stata nel 2007, quando Zhang Zilin ha vinto il titolo di Miss Mondo 2007.
Il concorso di Miss Universo Cina è invece stato istituito nel 2002 per selezionare la rappresentante nazionale per il concorso Miss Universo. Ad oggi la migliore prestazione cinese al concorso è stata nel 2002, quando Zhuo Ling è arrivata alla terza posizione del concorso.La Chinese Football Association Super League (in cinese 中国足球协会超级联赛, in pinyin Zhōngguó Zúqiú Xiéhuì Chāojí Liánsài), conosciuta come Chinese Super League (中超联赛) o CSL, è la massima serie del campionato cinese di calcio.
Il campionato, governato dalla Federazione calcistica della Cina, è nato nel 1951, anche se è diventato professionistico solo nel 1994.
L'attuale massima divisione è stata istituita nel 2004 grazie ad una modifica del precedente massimo campionato, la Chinese Football Association Jia-A League (da non confondere con la Chinese Football Association Jia League o China League One, che è l'attuale seconda divisione). Come nella maggior parte delle nazioni in cui durante l'inverno la temperatura è particolarmente bassa, la stagione calcistica inizia nel mese di marzo e termina a novembre, svolgendosi, pertanto, in un anno solare.
In rapida crescita tecnica ed economica, il massimo campionato di calcio professionistico della Cina ha incrementato nel 2016 i propri ricavi del 2.567%, raggiungendo un budget di 250 milioni di euro soltanto per i diritti televisivi, avendo la società televisiva Ti'ao Power (di proprietà di China Media Capital) comprato i diritti della CSL dal 2016 al 2020 per una cifra complessiva di 1,2 miliardi di euro.
La Super League, composta in origine da 12 club, è stata poi allargata fino a 16 squadre. La squadra più titolata è il Guangzhou, vincitore di 8 campionati.
A differenza di quanto avviene per molti campionati europei, la stagione calcistica della Super League cinese inizia a febbraio o marzo e finisce a novembre e dicembre, concludendosi, dunque, in un anno solare. In ogni stagione una squadra incontra ciascuna altra squadra per due volte, una volta in casa e una in trasferta, per un totale di 30 giornate e 240 partite di campionato totali.
Alla fine della stagione, le ultime due classificate retrocedono in League One e sono sostituite dalle prime due classificate in League One, che sono promosse in massima serie. Si qualificano alla AFC Champions League della stagione successiva le prime tre classificate e la vincitrice della Coppa di Cina. Se a vincere la Coppa di Cina è una squadra piazzatasi in campionato al primo, al secondo o al terzo posto, a qualificarsi alla AFC Champions League è la quarta classificata in campionato.
Sono 38 le squadre che hanno preso parte ai 21 campionati di CSL che sono stati disputati a partire dal 2004 fino alla stagione 2024. Shandong, Shanghai Shenhua, Beijing Guoan e Tianjin Tigers sono le uniche squadre ad essere sempre presenti e, insieme allo Shanghai Port, a non essere mai retrocesse dalla Super League. In grassetto le squadre che partecipano alla stagione 2024 e in corsivo le squadre che non esistono più.
21 volte: Beijing Guoan, Shandong, Shanghai Shenhua, Tianjin Jinmen Tiger
13 volte: Liaoning, Shenzhen, Zhejiang Pro
12 volte: Chongqing Liangjiang,  Jiangsu Suning, Qingdao Hainiu, Shanghai Port
3 volte: Chengdu Rongcheng, Meizhou Hakka, Wuhan Three Towns, C. Tiancheng, Tianjin Tianhai
2 volte: Nantong Zhiyun, Guizhou Hengfeng, Qingdao, Shanghai Liancheng, S. Guancheng, Xiamen Lanshi, Yanbian Fude
1 volta: Sichuan Jiuniu, Qingdao Qingchundao, Zhejiang Yiteng
La Chinese National Football League fu fondata nel 1951, con il nome di National Football Conference, e si svolse inizialmente secondo un girone all'italiana con la partecipazione di 8 squadre. Nel 1954 la competizione cambiò nome in National Football League e nel 1956 fu scissa in due divisioni; nel 1957 fu adottato un sistema di promozioni e retrocessioni tra le due divisioni.
Negli anni '80 la Federazione calcistica della Cina aprì alla sponsorizzazione di varie imprese, che investirono dei capitali consistenti nel calcio. La lega inaugurò la propria epoca semi-professionistica nel 1987, quando, sponsorizzata da Goldlion Group, fu articolata per la prima volta secondo partite di andata e ritorno, con 8 partecipanti: oltre al Liaoning, vincitore del campionato nel 1985 e esentato dal campionato del 1986 perché impegnato nel Campionato d'Asia per club 1986, vi parteciparono le prime 7 classificate nel campionato del 1986. Il campionato assunse il nome di National Football League Division 1 Group A e poco dopo di Jia-A League, mentre gli altri 8 club della Division 1 e i primi 4 classificati in Division 2 presero parte alla Chinese Jia-B League. I due gruppi si fusero nel 1988, ma tornarono nuovamente divisi nel 1989.
Nel 1994, nell'ambito della riforma sportiva attuata in Cina, la Jia-A League divenne la massima serie professionistica del paese. L'adozione del professionismo giovò inizialmente alla Jia-A League, ma alla fine degli anni '90 numerose furono le critiche mosse nei confronti della mancanza di continuità nei regolamenti federali e dello scarso sviluppo del calcio cinese, mentre casi di combine e corruzione minavano la credibilità dell'intero movimento. Il caos che caratterizzava la Jia-A League spinse numerosi sponsor e investitori ad abbandonare i club e l'impegno nel campionato nazionale. La federcalcio cinese decise, così, di riformare il sistema calcistico della Cina, istituendo di lì a poco la Chinese Super League, aprendosi al calciomercato libero e dando stabilità normativa ed economica alla competizione nel tentativo di rafforzare il professionismo, sul modello dei campionati calcistici europei.
Il 13 gennaio 2001 Yan Shiduo, vicepresidente federale, discusse dell'introduzione di un nuovo sistema professionistico nel calcio cinese. Nel 2002 la Federazione calcistica della Cina istituì la Chinese Super League (CSL), la cui prima edizione si tenne nel 2004.
Rispetto alla Jia-A League, la CSL impose criteri molto più stringenti per i club partecipanti al massimo campionato nazionale, sia in termini di professionismo, sia in termini di amministrazione, trasparenza finanziaria e garanzie di sviluppo del settore giovanile. Il primo documento che enucleava i requisiti richiesti ai club per la partecipazione alla massima serie fu diffuso nel 2002 e in seguito fu più volte riveduto e corretto. Nel 2004 fu introdotto un sistema basato sul possesso del titolo sportivo. Oltre al campionato professionistico nazionale, la CSL istituì anche un campionato riserve e varie divisioni del campionato giovanile (Under-19, Under-17, Under-15, Under-14 e Under-13).
Nel 2004 si tenne la prima edizione della Super League cinese, con la partecipazione di 12 squadre. La stagione d'esordio fu segnata da controversie ereditate dalla Jia-A League, dove dal 1999 si erano succeduti vari scandali di corruzione e combine. La perdita di interesse verso il calcio cinese fu, alla fine degli anni '90, resa evidente dalla scarsa affluenza di pubblico negli stadi e da gravi perdite finanziarie.
Il piano iniziale della federazione prevedeva una retrocessione dalla massima serie e due promozioni dalla serie cadetta, al fine di portare a 14 il numero delle squadre partecipanti al campionato entro il 2006. Per due anni, però, le retrocessioni furono abolite. Nel 2005 si passò dunque a 14 squadre, dopo le promozioni di Wuhan Huanghelou e Zhuhai Zhongbang dalla League One. Nel 2006 il massimo campionato cinese avrebbe dovuto espandersi a 16 squadre con le promozioni di Xiamen Lanshi e Changchun Yatai, ma il ritiro del Sichuan Guancheng fece scendere a 15 il numero di compagini partecipanti al campionato che iniziò l'11 marzo. Anche nel 2007 le squadre rimasero 15, dato Shanghai United e Shanghai Shenhua si fusero in una sola squadra, che conservò il nome di Shanghai Shenhua.
Nel 2008 il massimo campionato cinese iniziò per la prima volta con 16 club ma il Wuhan protestò per le punizioni federali ricevute dopo la sfida contro il Beijing Guo'an e si ritirò dal campionato, che continuò con 15 squadre. Dal 2009 il torneo si svolge con la partecipazione di 16 compagini, con due retrocessioni in League One e due promozioni da quest'ultima divisione.
Nel 2010 uno scandalo di corruzione e partite truccate scosse il massimo campionato cinese, con gli arresti degli ex vicepresidenti federali Xie Yalong, Nan Yong e Yang Yimin. Il 22 febbraio dello stesso anno il Guangzhou Yiyao fu declassato in League One per decisione della federazione per aver combinato delle partite nel campionato di Super League del 2006 e il Chengdu Blades per combine attuate nel campionato di Ligue One del 2007.Nel 2011 le misure anticorruzione messe in atto dalla Federazione calcistica della Cina ebbero effetto sul ritorno in auge del campionato: l'affluenza negli stadi salì considerevolmente e squadre come Guangzhou Evergrande e Shanghai Shenhua iniziarono ad investire copiosamente nell'acquisto di calciatori stranieri, aumentando la competitività della manifestazione. Negli anni a venire, scelsero di giocare in Cina, attratti dai grandi guadagni economici, numerosi calciatori di rilievo come Didier Drogba, Nicolas Anelka, Seydou Keita, Fábio Rochemback, Frédéric Kanouté, Yakubu, Lucas Barrios. Il campionato attrasse anche allenatori stranieri come il giapponese Takeshi Okada, l'argentino Sergio Batista e l'italiano Marcello Lippi.
Nel 2012 il Guangzhou Evergrande divenne la prima squadra cinese capace di vincere il campionato per due volte consecutive.
Nel 2019 il comitato arbitrale della federcalcio cinese annunciò l'introduzione di un sistema arbitrale professionistico, con l'ingresso di due direttori di gara stranieri (Mark Clattenburg e Milorad Mažić), responsabili dell'allenamento e della preparazione degli arbitri locali, e di tre arbitri cinesi professionistici.
L'edizione 2020 della Super League fu condizionata dalla pandemia di COVID-19, tanto che il suo inizio fu posticipato al 25 luglio. Le 16 squadre furono divise in due gruppi e le partite si disputarono a Suzhou e Dalian. In via eccezionale, al termine delle due fasi a gironi, fu introdotta una fase finale a eliminazione diretta per l'assegnazione del titolo
Dal 2017 la Super League cinese limita a tre il numero di calciatori stranieri ammessi per squadra, incluso un calciatore asiatico non cinese. Dispone inoltre l'obbligo di convocare in squadra, per ogni partita, due calciatori under-23, di cui uno da schierare obbligatoriamente nella formazione titolare. Lo scopo di queste misure è promuovere il calcio locale, conformarsi alle regole internazionali per le competizioni per club dettate dall'Asian Football Confederation e limitare gli "investimenti irrazionali".
In precedenza il limite era di cinque stranieri, incluso un calciatore asiatico non cinese. Ogni squadra poteva far scendere in campo al massimo quattro calciatori stranieri per ogni partita.
A metà della stagione 2012 si decise di estendere a due altri calciatori stranieri il limite per le squadre impegnate in AFC Champions League, portando così a sette il numero di stranieri ammessi in squadra per queste compagini. La misura fu revocata nella stagione 2013.
Dalla stagione 2020 il numero di giocatori stranieri (esclusi i portieri) che i club possono iscrivere nel corso della stagione è aumentato da sei a sette e anche il numero di giocatori stranieri ammessi in ciascuna squadra CSL in un dato momento è aumentato da quattro a cinque. Un massimo di cinque giocatori stranieri possono essere registrati per ogni partita con un massimo di quattro possono essere schierati in qualsiasi momento durante la partita. Inoltre non ci sono limiti nella registrazione dei giocatori naturalizzati e non ci sono limiti nel mettere in campo giocatori naturalizzati di origine cinese. Tuttavia, solo un giocatore naturalizzato di discendenza non cinese può essere schierato come giocatore nativo, mentre gli altri giocatori naturalizzati di discendenza non cinese schierati saranno conteggiati come giocatori stranieri. Ogni club può registrare un giocatore di Hong Kong, Macao o Taiwan di origine cinese (esclusi i portieri), a condizione che sia stato registrato come calciatore professionista in una di queste tre federazioni per la prima volta nella sua carriera, come giocatore nativo. Di seguito la tabella con tutti i calciatori stranieri di ogni squadra nella stagione 2021 (in grassetto i trasferimenti di metà stagione):
Ci sono diverse rivalità chiave e derby locali che si sono formate nella Chinese Super League, tra cui:
2005: Shanghai Shenhua vs Inter Shanghai vs Shanghai United
2006: Shanghai Shenhua vs Shanghai United
2012: Shanghai Shenhua vs Shanghai Shenxin
2013-2015: Shanghai Shenhua vs Shanghai Shenxin v Shanghai Port
2016- : Shanghai Shenhua vs Shanghai PortDerby di Canton 
2012-2022: Guangzhou vs Guangzhou CityDerby di Chengdu
2024- : Chengdu Rongcheng vs Sichuan JiuniuDerby di Dalian 
2012: Dalian Shide vs Dalian ProDerby di Tientsin
2017-2019: Tianjin Tigers vs Tianjin TianhaiDerby di Tsingtao
2024- : Qingdao Qingchundao vs Qingdao HainiuDerby di Pechino 
2018-2019: Beijing Guoan vs Beijing ChengfengDerby di Wuhan
2022: Wuhan Yangtze River vs Wuhan Three Towns
Di seguito la media degli spettatori negli stadi di Super League dalla stagione 2004 alla 2022.
La classifica perpetua (o classifica all-time) è una speciale classifica che raggruppa i risultati complessivi di tutte le squadre che hanno disputato almeno una stagione in CSL a partire dalla sua istituzione nel 2004. Questa graduatoria ha un valore esclusivamente statistico, ma può essere utile per confrontare la prestazione delle diverse squadre che hanno disputato la CSL in periodi differenti.
In questa versione della classifica perpetua sono riportati i punti effettivamente assegnati, tre punti per ogni vittoria oltre, ovviamente, a un punto per ogni pareggio e nessun punto per ogni sconfitta.
Statistiche aggiornate alla fine della stagione 2023.L'imperatore della Cina (cinese: 皇帝; pinyin: Huángdì) era un titolo conferito a tutti i monarchi regnanti sulla Cina dal 221 a.C., quando venne fondata la dinastia Qin, fino al 1912, quando venne deposta la dinastia Qing. All'apice del suo potere governava il quinto impero più vasto di sempre, con una superficie di 15 milioni di km
  , quattro volte l'impero romano di Traiano.
L'imperatore aveva anche l'appellativo di "Figlio del Cielo", titolo creato durante il regno della dinastia Shang: all'imperatore veniva riconosciuto il ruolo di tianxia, che tradotto significa "tutto al di sotto del cielo", a indicare che il potere dell'imperatore era diffuso, secondo la tradizione, su tutta la Terra e non soltanto sul territorio da lui controllato.
Gli imperatori appartenenti alle stesse famiglie sono oggi classificati in periodi storici denominati dinastie.La nazionale di calcio della Cina (中国国家足球队S) è la rappresentativa calcistica nazionale della Cina, attiva dal 1913 e controllata dalla federazione calcistica della Cina, fondata nel 1924 e membro della FIFA dal 1931 al 1958 e di nuovo dal 1979 ad oggi.
Nella Coppa d'Asia ha ottenuto quali migliori risultati due secondi posti, nel 1984 a Singapore (sconfitta per 0-2 in finale contro l'Arabia Saudita) e in casa nel 2004 (sconfitta per 1-3 in finale contro il Giappone), due terzi posti, nel 1976 e nel 1992, e due quarti posti, nel 1988 e nel 2000. Ha vinto due Coppe dell'Asia orientale, nel 2005 e nel 2010, e si è piazzata seconda nel torneo nel 2013 e nel 2015. Per quanto riguarda il campionato del mondo, ha partecipato per la prima volta alle qualificazioni nel 1958, venendo subito eliminata dall'Indonesia; si è poi qualificata alla fase finale del campionato del mondo 2002, uscendo al primo turno.
Nella classifica mondiale della FIFA, istituita ad agosto 1993, la Cina vanta quale miglior piazzamento il 37º posto del dicembre 1998, mentre il peggiore è il 109º posto del marzo 2013. Occupa il 79º posto della graduatoria.
La prima rappresentativa cinese fu formata da Elwood Brown, presidente dell'Associazione Atletica Filippina, che propose la creazione dei Giochi dell'Estremo Oriente, un evento sportivo considerato il precursore dei Giochi asiatici. Egli invitò la Cina all'edizione inaugurale della manifestazione, che si tenne nelle Filippine e che comprendeva anche un torneo di calcio. Per stabilire quale rappresentativa cinese avrebbe preso parte al torneo si scelse di selezionare la vincente dei Giochi nazionali della Cina del 1910, vinti dal South China Football Club. Il fondatore e allenatore del club, Mok Hing (in cinese 莫慶), sarebbe diventato il primo selezionatore della Cina il 4 febbraio 1913, quando, in un torneo tenutosi a Manila, guidò la squadra che fu sconfitta per 2-1 dalle Filippine.
La turbolenza politica derivante dalla rivoluzione Xinhai, che minò la partecipazione della Cina al primo di questi tornei (con la ridenominazione della squadra a nazionale della Repubblica di Cina), non impedì a Shangai di ospitare i Giochi dell'Estremo Oriente del 1915. Ancora una volta il South China Football Club, noto ora come South China Athletic Association, fu la squadra che si aggiudicò il diritto di rappresentare la Cina nel torneo. Stavolta, in un turno di andata e ritorno con le Filippine, la Cina vinse per 1-0 e poi pareggiò per 0-0, aggiudicandosi per la prima volta i Giochi. Dato che si trattava degli unici tornei sino ad allora disputati in Asia, la Cina sembrò destinata ad affermarsi come una potenza calcistica di rilievo, avendo vinto tutte le nove edizioni dei giochi disputate fino al 1934.
La federcalcio cinese fu fondata nel 1924 e si affiliò alla FIFA nel 1931. Insieme con il Giappone, la Cina divenne la prima nazionale a partecipare ai Giochi olimpici estivi, prendendo parte alle Olimpiadi del 1936 a Berlino. Fu tuttavia eliminata subito, agli ottavi di finale contro la Gran Bretagna (2-0) il 6 agosto 1936.
Il 7 luglio 1937 scoppiò la seconda guerra sino-giapponese, che sfilacciò completamente le relazioni tra Cina e Giappone, specialmente dopo che fu annunciato che il Giappone avrebbe ospitato i Giochi dell'Estremo Oriente del 1938. Il torneo fu poi cancellato, mentre nel paese nipponico si tenne il Torneo dell'Anniversario dell'impero giapponese, cui partecipò l'occupato Manciukuò (stato fantoccio controllato dall'Impero giapponese ed esistito dal 1932 al 1945) in rappresentanza della Cina. Le partite tenutesi durante il conflitto non sono conteggiate ufficialmente. Il 9 settembre 1945 la guerra finì e la Cina si poté prepararsi ai nuovi giochi olimpici. Il 2 agosto 1948 la selezione cinese fece il proprio esordio alle Olimpiadi del 1948 subendo l'eliminazione agli ottavi di finale contro la Turchia (4-0). Di ritorno in Cina, i calciatori trovarono un paese in piena guerra civile. Al termine del conflitto sorsero due nazionali: la nazionale cinese e la nazionale della Repubblica di Cina, poi denominata Taipei Cinese.
La neonata Repubblica popolare cinese riformò la federcalcio nazionale, la cui adesione del 1931 alla FIFA trovò accettazione solo il 14 giugno 1952. La Finlandia, una delle prime nazioni ad avere rapporti diplomatici con il nuovo governo cinese, invitò la nazionale cinese a partecipare alle Giochi olimpici del 1952. Li Fenglou divenne il primo selezionatore a tempo pieno della rappresentativa cinese e si preparava a guidare la squadra in Finlandia, ma a causa di un ritardo nei voli la compagine cinese dovette saltare il torneo. Il 4 agosto 1952, però, la Finlandia invitò la Cina a disputare un'amichevole, che fu la prima partita ufficiale per gli asiatici e fu vinta 4-0 dagli europei. In preparazione della sua prima competizione FIFA, la Cina inviò una squadra di giovani ad allenarsi in Ungheria nel 1954. La Cina si iscrisse alle qualificazioni AFC a campionato del mondo 1958, dove fu eliminata dall'Indonesia.
Il 7 giugno 1958, stante il riconoscimento da parte della FIFA della Repubblica di Cina come uno stato a sé, la Repubblica popolare cinese interruppe le relazioni con il massimo organo calcistico mondiale, decidendo di ritirarsi da qualunque competizione da essa organizzata. Ne nacque un incidente diplomatico che aveva già visto la Cina ritirarsi dai Giochi olimpici del 1956 per le stesse ragioni. Per anni la nazionale cinese rimase dunque ai margini della scena calcistica mondiale, giocando solo amichevoli con rappresentative di altri paesi comunisti come Albania, Birmania, Cambogia, Guinea, Ungheria, Mongolia, Corea del Nord, Vietnam del Nord, Pakistan, Sudan e Unione Sovietica, oltre che con la Rep. Araba Unita, che aveva riconosciuto la Repubblica popolare cinese quale la sola entità erede legittima del nome Cina. Il 25 ottobre 1971 le Nazioni Unite riconobbero la Repubblica popolare cinese quale la sola erede del nome Cina nella risoluzione 2758 della loro assemblea generale. Nel 1973 la squadra di Taiwan, che usava il nome Repubblica di Cina, fu ridenominata nazionale di Taipei cinese. Questi provvedimenti convinsero la Cina a rientrare nella comunità sportiva internazionale, dapprima affiliandosi alla AFC nel 1974 e poi riaffiliandosi alla FIFA nel 1979. Già nel 1978 la nazionale cinese fu impegnata in una tournée europea, giocando il 10 settembre a Milano un'amichevole contro l'Inter.
Con la fine della Rivoluzione culturale e il riconoscimento internazionale dello stato, lo sport cinese riemerse gradualmente da un periodo traumatico dal punto di vista sociale e politico. La nazionale cinese uscì dall'isolamento internazionale e tornò a pieno titolo nel calcio mondiale in occasione dei Giochi asiatici del 1974, per poi chiudere al terzo posto la Coppa d'Asia 1976. Dopo aver subito le gravi conseguenze delle turbolenze politiche, ripartì anche il campionato di calcio cinese. Nel 1982 si contavano 20 milioni di televisori nelle case dei cinesi, con un pubblico stimato di 350 milioni di persone. Il calcio riguadagnò popolarità, fino a rivaleggiare con il badminton e infine superarlo come sport più seguito dai cinesi.
Nel 1980 la Cina prese parte alle qualificazioni al campionato del mondo 1982. Si piazzò seconda assieme alla Nuova Zelanda e dietro al Kuwait nel girone finale asiatico-oceaniano, ma nello spareggio contro la Nuova Zelanda perse 2-1 e fu eliminata.
Il 19 maggio 1985, nelle eliminatorie del campionato del mondo 1986, la Cina affrontò Hong Kong in casa nel match conclusivo del primo turno delle qualificazioni. Malgrado ai cinesi bastasse un pareggio per qualificarsi alle semifinali della zona B asiatica, a sorpresa fu Hong Kong a vincere per 1-2, negando ai rivali l'accesso alla fase seguente. Il risultato provocò le ire dei tifosi di casa, che dentro e fuori dallo stadio di Pechino provocarono disordini.
Nel 1987 i primi calciatori cinesi si trasferirono all'estero, Xie Yuxin al Zwolle e Gu Guangming al Darmstadt. Nel 1988 il capitano della nazionale Jia Xiuquan e l'attaccante Liu Haiguang furono prelevati dal Partizan di Belgrado.
Nelle eliminatorie del campionato del mondo 1990 la Cina raggiunse nuovamente il turno finale delle qualificazioni AFC, ma a causa di due gol concessi al Qatar negli ultimi tre minuti di gioco dell'ultima partita fu eliminata. La Cina infatti arrivò quarta nel girone finale asiatico, dietro alle due qualificate Corea del Sud ed Emirati Arabi Uniti e al Qatar e davanti ad Arabia Saudita e Corea del Nord.
Nelle eliminatorie del campionato del mondo 1994 la Cina guidata da Klaus Schlappner, primo commissario tecnico straniero nella storia della nazionale, non riuscì a raggiungere il girone finale di secondo turno da sei squadre, finendo seconda nel girone di primo turno, un punto dietro l'Iraq.
La Cina fu poi sul punto di qualificarsi al campionato del mondo 1998. Nelle qualificazioni riuscì ad accedere a uno dei due gironi finali da cinque squadre, nel quale si classificò terza, ad un solo punto dall'Iran, ma eliminata con una gara di anticipo, a causa di due sconfitte interne contro Qatar e Iran. L'Iran si qualificò quindi allo spareggio con la seconda dell'altro girone, la cui vincente andava al mondiale e la cui perdente aveva accesso allo spareggio contro l'Australia.
Il 26 gennaio 2000 la Cina sconfisse Guam per 19-0 nelle qualificazioni alla Coppa d'Asia 2000, mettendo a referto la propria vittoria più larga di sempre e, all'epoca, la vittoria più larga mai ottenuta da una nazionale di calcio (il primato fu poi battuto dal Kuwait diciannove giorni dopo e migliorato dall'Australia l'anno dopo).
Il 7 ottobre 2001 la Cina allenata da Bora Milutinović riuscì a qualificarsi al campionato del mondo 2002, vincendo autorevolmente il girone del secondo turno (6 vittorie, un pareggio, una sconfitta) dopo aver vinto anche il girone di primo turno (con 6 vittorie in altrettante partite). Fu la prima qualificazione al mondiale della storia della nazionale cinese. In quel mondiale, disputato in Giappone e Corea del Sud, la squadra non riuscì a segnare neanche un gol e fu subito eliminata al primo turno, dopo tre sconfitte, contro Costa Rica (0-2), Brasile (0-4) e Turchia (0-3).
Dopo questa storica qualificazione, la Cina conseguì il secondo posto nella Coppa d'Asia casalinga del 2004. Vinto il girone con Bahrein, Indonesia e Qatar con un pareggio (2-2) contro i bahreniti e due vittorie (5-0 contro gli indonesiani e 1-0 contro i qatarioti), eliminò ai quarti di finale l'Iraq (3-0) e in semifinale l'Iran (1-1 dopo i tempi supplementari e 4-3 dopo i tiri di rigore), prima di cadere in finale contro il Giappone (3-1).
La nazionale cinese entrò a questo punto nella peggior crisi di risultati della sua storia, non riuscendo a qualificarsi ai gironi finali asiatici di qualificazione per le successive fasi finali dei mondiali. Nel novembre 2004 fu eliminata dalle qualificazioni al campionato del mondo 2006 a vantaggio del Kuwait per la differenza reti, malgrado una vittoria per 7-0 contro Hong Kong nell'ultima partita del girone. Il CT olandese Arie Haan fu dunque sostituito da Zhu Guanghu. Nell'agosto 2005 la Cina vinse la Coppa dell'Asia orientale, il suo primo titolo internazionale, pareggiando per 1-1 contro la Corea del Sud e per 2-2 contro il Giappone e vincendo per 2-0 contro la Corea del Nord.
Nel 2006, durante le qualificazioni alla Coppa d'Asia 2007, la squadra fu duramente criticata per aver vinto in casa contro Singapore solo per 1-0, per altro grazie a un gol segnato nei minuti di recupero del secondo tempo da Shao Jiayi su calcio di punizione, e per aver pareggiato in casa dei singaporiani. In preparazione alla Coppa d'Asia la squadra trascorse alcune settimane negli Stati Uniti d'America. Fu sconfitta per 4-1 dagli Stati Uniti e da 1-0 dal Real Salt Lake, squadra della Major League Soccer piazzatasi ultima in campionato nel 2007.
Nella fase finale della Coppa d'Asia 2007 la Cina giocò contro Malaysia, Iran e Uzbekistan. Vinta la partita contro i malaysiani, pareggiò contro gli iraniani dopo essersi trovata in vantaggio per 2-1 e perse per 3-0 contro gli uzbeki. Malgrado le grandi aspettative, la squadra deluse sul campo e la federcalcio decise di esonerare Zhu per rimpiazzarlo con Vladimir Petrović, affidandosi ancora una volta a un allenatore straniero, per alcuni indicatore dello scarso progresso del calcio nazionale.
Nel giugno 2008 la Cina fu eliminata dalla corsa ad un posto al campionato del mondo 2010, perdendo contro Qatar e Iraq in casa. Dopo le Olimpiadi del 2008 organizzate a Pechino Petrović fu esonerato e rimpiazzato ad interim con Yin Tiesheng.
Nell'aprile 2009 la panchina passò al giovane allenatore Gao Hongbo. Il nuovo tecnico adottò uno stile di gioco basato sul possesso di palla anziché sui lanci lunghi, e sul modulo 4-2-3-1.
Sotto la sua guida la squadra pareggiò in amichevole per 1-1 contro la Germania nel maggio 2009. La Cina fu poi in grado di ottenere 13 punti nel girone di qualificazione alla Coppa d'Asia 2011. Questi risultati, uniti alla prestigiosa vittoria per 1-0 in amichevole contro la Francia del giugno 2010 e al pareggio per 1-1 contro l'Paraguay del settembre 2010, riaccesero l'entusiasmo dei tifosi, ma alla Coppa d'Asia 2011 la squadra uscì già nella fase a gironi. Malgrado la percentuale di partite vinte da Gao (65%) fosse la più alta mai ottenuta da un CT della Cina dai tempi di Nian Weisi (67,86%), nell'agosto 2011 egli fu esonerato e sostituito con lo spagnolo José Antonio Camacho, meno di un mese prima dell'inizio delle eliminatorie del campionato del mondo 2014. Il presidente federale Wei Di denunciò inoltre la corruzione dilagante nel calcio cinese, indicandola come uno dei fattori che ne frenavano lo sviluppo.
Il 13 agosto 2011 Camacho fu nominato CT della Cina con contratto triennale, per uno stipendio annuo di 8 milioni di dollari. Wei Di, capo della federazione, spiegò la decisione come parte di un piano a lungo termine volto ad aiutare la squadra ad avvicinarsi ai livelli di Giappone e Corea del Sud, ottenendo per prima cosa la qualificazione al campionato del mondo 2014. Nelle qualificazioni al campionato del mondo 2014 la nazionale cinese fu, tuttavia, di nuovo eliminata prima di raggiungere i gironi finali, dopo tre vittorie e tre sconfitte in sei partite.
Nel giugno 2012 in amichevole la Cina riuscì a bloccare la Spagna sul pari fino all'84º minuto, quando un gol di David Silva diede la vittoria ai campioni del mondo e di lì a poco bicampioni d'Europa. Due mesi dopo la Cina affrontò in amichevole la Svezia e perse per 1-0. Il 10 settembre 2012 una giovane nazionale cinese fu sconfitta per 8-0 dal Brasile, peggiore sconfitta nella storia della nazionale asiatica, che precipitò al 109º posto del ranking FIFA, peggiore piazzamento di sempre della squadra nella graduatoria. Per la Cina fu la peggiore sconfitta dopo quella patita contro gli Stati Uniti nel 1992.
Camacho rimase in sella anche per le qualificazioni alla Coppa d'Asia 2015, dove la Cina esordì perdendo per 2-1 contro l'Arabia Saudita. Il 15 giugno 2013 spagnolo subì una clamorosa sconfitta per 1-5 contro la Thailandia, all'epoca al 142º posto del ranking FIFA, 47 posizioni dietro la Cina. Su enormi pressioni dei media, Camacho fu sollevato dall'incarico e sostituito ad interim con Fu Bo.
Nel marzo 2014 fu annunciato il successore di Camacho, il francese Alain Perrin. La Cina fu la migliore terza classificata dei gironi di qualificazione alla Coppa d'Asia 2015, alla cui fase finale si presentò con una striscia di dieci partite consecutive senza sconfitte. Vinse per 1-0 contro l'Arabia Saudita con gol di Yu Hai, poi si impose per 2-1 contro l'Uzbekistan, ottenendo la qualificazione la turno successivo come prima classificata del girone, riuscendo a evitare l'eliminazione alla fase a gironi per la prima volta dopo undici anni. La Cina vinse anche l'ultima partita del girone, per 2-1 contro la Corea del Nord, ma ai quarti di finale fu sconfitta per 2-0 ed eliminata dall'Australia, poi vincitrice del torneo.
Il 3 febbraio 2016 si insediò sulla panchina della Cina il rientrante Gao Hongbo, che un mese dopo qualificò la squadra per il terzo turno, l'ultimo, delle qualificazioni asiatiche ai mondiale del 2018, guadagnando nel contempo l'accesso alla fase finale della Coppa d'Asia 2019. Dopo una sconfitta contro l'Uzbekistan Hongbo lasciò il posto a Marcello Lippi, nominato CT il 22 ottobre 2016. La squadra cinese non riuscì ad andare oltre il penultimo posto nel girone di qualificazione del terzo turno, fallendo così, nel settembre 2017, l'accesso a Russia 2018.
Nella fase finale della Coppa d'Asia 2019 la Cina di Lippi superò la fase a gironi come seconda classificata nel proprio raggruppamento, grazie alle vittorie contro Kirghizistan (2-1) e Filippine (3-0), prima della sconfitta contro la Corea del Sud (2-0). Agli ottavi di finale eliminò la Thailandia battendola in rimonta per 2-1, ma ai quarti di finale fu eliminata dall'Iran (3-0).
Il 7 marzo 2019 Fabio Cannavaro, allenatore del Guangzhou E., fu nominato commissario tecnico ad interim della Cina fino alle qualificazioni per il campionato mondiale del 2022, in sostituzione del dimissionario Lippi. Nel maggio 2019 la federazione annunciò il ritorno di Lippi alla guida della nazionale.
Al fine di aumentare il tasso tecnico della squadra, la nazionale cinese iniziò ad annoverare una serie di calciatori naturalizzati cinesi, tra cui Nico Yennaris, Tyias Browning e Elkeson. Le qualificazioni al campionato del mondo 2022 iniziarono con larghe vittorie contro Maldive (5-0, con doppietta di Elkeson) e Guam (7-0), ma in casa delle Filippine la partita finì senza reti. Nel novembre 2019, dopo la sconfitta contro la Siria (2-1) a Dubai, la Cina fu raggiunta al secondo posto del girone dalle Filippine e Lippi rassegnò le proprie dimissioni. Il 2 gennaio 2020 il ruolo di CT fu affidato a Li Tie, sotto la cui guida la squadra riuscì a vincere tutte e cinque le restanti partite del girone eliminatorio, raggiungendo la terza fase delle qualificazioni a Qatar 2022.
Nel terzo turno delle eliminatorie AFC di Qatar 2022 la selezione cinese iniziò perdendo contro Australia e Giappone a Doha, città che ospitò le partite essendo la Cina impossibilitata ad accogliere gli incontri a causa del bando imposto dalla pandemia di COVID-19. Con 5 punti nelle successive 4 partite la squadra si risollevò, ma Li Tie, molto criticato, fu esonerato il 2 dicembre 2021. Il successore Li Xiaopeng subì una sconfitta in casa del Giappone che di fatto mise fine alle speranze cinesi di qualificarsi direttamente al mondiale tramite uno dei primi due posti nel girone. Nel febbraio 2022 la squadra subì in casa del Vietnam una sconfitta, la prima della storia cinese contro i rivali del Sud-est asiatico, fallendo anche l'obiettivo di accedere allo spareggio tramite il terzo posto. Nelle due gare conclusive i cinesi raccolsero un punto e chiusero al quinto posto il raggruppamento.
Legenda: Grassetto: Risultato migliore, Corsivo: Mancate partecipazioni
Nota bene: per le informazioni sui risultati ai Giochi olimpici nelle edizioni successive al 1948 visionare la pagina della nazionale cinese.
Lista dei giocatori convocati dal CT Aleksandar Janković per la Coppa d'Asia 2023.
1 An Q., 2 Zhang E., 3 Yang P., 4 Wu C., 5 Fan Z., 6 Shao J., 7 Sun J., 8 Li T., 9 Ma M., 10 Hao H., 11 Yu G., 12 Su M., 13 Gao Y., 14 Li W., 15 Zhao J., 16 Qu B., 17 Du W., 18 Li X., 19 Qi H., 20 Yang C., 21 Xu Y., 22 Jiang J., 23 Ou C., CT: Milutinović
1 Hu Z., 2 Qi W., 3 Guan Z., 4 Chi S., 5 Xiang H., 6 He J., 7 Chen X., 8 Li G., 9 Wang J., 10 Rong Z., 11 Du Z., 12 Li F., 13 Cai J., 14 Zhang Q., 15 Zhang Y., 16 Yang A., 17 Yu J., 18 Li W., CT: Nian W.
1 Li Fus., 2 Cai J., 3 Liu Z., 4 Lin L., 5 Chi S., 6 Huang X., 7 Yang Y., 8 Zuo S., 9 Xu Y., 10 Li Fub., 11 Chen J., 12 Zang C., 13 Shen X., 15 Gu G., 16 Wang F., 18 Gai Z., 20 Chen X., 22 Xu J., CT: Su Y.
1 Lu J., 2 Zhu B., 3 Lin L., 4 Lü H., 5 Jia X., 6 Lin Q., 7 Gu G., 8 Zhao D., 9 Zuo S., 10 Li Hui, 11 Li Huayun, 12 Chi M., 14 Wu Y., 15 Qin G., 16 Liu H., 17 Yang Z., 19 Wang D., 22 Yang N., CT: Zeng X.Coppa d'Asia 1988
1 Kong G., 2 Zhu B., 3 Gao S., 4 Guo Y., 7 Xie Y., 8 Tang Y., 10 Ma L., 11 Wu W., 12 Wang B., 13 Shi L., 14 Zhai B., 15 Zhang X., 16 Huang C., 17 Mai C., 18 Duan J., 19 Dong L., 20 Zhang H., 21 Du S., CT: Gao F.Coppa d'Asia 1992
1 Fu Y., 2 Feng Z., 3 Dong L., 4 Fan Z., 5 Xu H., 6 Li B., 7 Wu Q., 8 Gao H., 9 Hao H., 10 Cai S., 11 Li X., 12 Xie Y., 13 Li M., 14 Gao Z., 15 Zhao L., 16 Ja X., 17 Peng W., 18 Zhu B., 20 Ou C., CT: SchlappnerCoppa d'Asia 1996
1 Jiang H., 3 Wei Q., 4 Zhang E., 5 Xu H., 6 Fan Z., 7 Hao H., 8 Ma M., 9 Cao X., 10 Li B., 11 Peng W., 12 Su M., 13 Sun J., 14 Jiang F., 15 Han J., 16 Li M., 17 Gao F., 19 Wu C., 20 Ou C., 21 Liu Y., 22 Han W., 23 Xie H., CT: Qi W.Coppa d'Asia 2000
1 Ou C., 2 Zhang E., 4 Wu C., 5 Fan Z., 6 Li M., 8 Li T., 9 Ma M., 10 Su M., 11 Xie H., 12 Qu S., 13 Chen G., 14 Li W., 15 Shen S., 16 Xu Y., 18 Li X., 19 Qi H., 20 Yang C., 21 Xu Y., 22 Jiang J., 23 Fu B., 27 Shao J., 29 Huang Y., CT: MilutinovićCoppa d'Asia 2004
1 Liu Y., 3 Sun X., 4 Zhang Y., 5 Zheng Z., 6 Shao J., 7 Sun J., 8 Zheng B., 9 Hao H., 11 Li Y., 12 Wei X., 13 Xu Y., 14 Li W., 15 Zhao J., 16 Ji M., 18 Li X., 19 Zhang S., 21 Li M., 22 Yan S., 23 Li J., 25 Zhou H., 27 Zhou T., 29 Li J., CT: HaanCoppa d'Asia 2007
1 Li L., 2 Du W., 3 Sun X., 4 Zhang Y., 5 Li W., 6 Shao J., 7 Sun J., 8 Lie T., 9 Han P., 10 Zheng Z., 11 Dong F., 12 Zhao X., 13 Zhang S., 14 Zhu T., 15 Wang D., 16 Ji M., 18 Zhou H., 19 Zheng B., 20 Mao J., 21 Liu Y., 22 Yang J., 23 Cao Y., 30 Zong L., CT: Zhu G.Coppa d'Asia 2011
1 Yang Z., 2 Li X., 3 Wang Q., 4 Zhao P., 5 Du W., 6 Zhou H., 7 Zhao X., 8 Hao J., 9 Yang X., 10 Deng Z., 11 Qu B., 12 Guan Z., 13 Liu J., 14 Wang S., 15 Yu T., 16 Huang B., 17 Zhang L., 18 Gao L., 19 Yang H., 20 Rong H., 21 Yu H., 22 Zeng C., 23 Li J., CT: Gao H.Coppa d'Asia 2015
1 Zeng C., 2 Ren H., 3 Mei F., 4 Jiang Z., 5 Zhang L., 6 Li A., 7 Wu L., 8 Cai H., 9 Yang X., 10 Zheng Z., 11 Hao J., 12 Yan J., 13 Liu J., 14 Ji X., 15 Wu X., 16 Sun K., 17 Zhang C., 18 Gao L., 19 Liu B., 20 Yu Han., 21 Yu Hai, 22 Liao L., 23 Wang D., CT: PerrinCoppa d'Asia 2019
1 Yan J., 2 Liu Yi., 3 Yu Y., 4 Shi K., 5 Zhang Li., 6 Feng X., 7 Wu L., 8 Zhao X., 9 Xiao Z., 10 Zheng Z., 11 Hao J., 12 Zhang Lu, 13 Chi Z., 14 Wei S., 15 Wu X., 16 Jin J., 17 Zhang C., 18 Gao L., 19 Liu Yang, 20 Yu H., 21 Piao C., 22 Yu D., 23 Wang D., CT: LippiCoppa d'Asia 2023
Yan J., Dalei W., Dianzuo L., Tao J., Zhang Li., Jiang G., Chenjie Z., Yang L., Lei L., Shaocong W., Shenglong J., Haofeng X., Xi W., Li Ke, Weijun D., Shangyuan W., Qiuming W., Wu L., Tianyi G., Yuning Z., Wei S., Binbin L., Long T., Pengfei X., Pu C., Liangming L., CT: Janković
1 Han J., 2 Shinar Y., 4 Jiang S., 5 Zhu C., 6 Jiang G., 7 Tao Q., 8 Dai W., 11 Tan L., 12 Peng P., 13 Xu Y., 14 Chen G., 15 Tudi D., 16 Wen J., 17 Xu H. 18 He Y., 19 Huang J., 20 Fang H., 21 Yao X., 22 Liu Z., 23 Liang S., 24 Su S., 25 Huang Z., 26 Liu R., CT: Janković
P Pau K. P., P Wong K. L., D Chua B. L., D Lee T. S., D Mak S. H., D Tam K. P., C Chen Z. H., C Lee K. W., C Leung S. T., C Leung W. C., C Tsui A. F., C Wong M. S., A Cheuk S. K., A Fung K. C., A Ip P. W., A Kia K. L., A Lee W. T., A Suen K. S., A Zheng Q. L., A Tio H. G., A Tso K. S., A Yeap C. E., CT: Yan C. S.Calcio ai Giochi Olimpici Estivi 1948
P Chang P. R., P Chu C. S., D Hau Y. S., D Nien S. S., D Tze K. H., C Chau M. C., C Kao P. C., C Kwok Y. K., C Lau C. S., C Sung L. S., A Chang K. H., A Chia B. L., A Chu W. K., A Fung K. C., A Ho Y. F., A Lai S. W., A Li T. F., A Yeap C. E., CT: Lee W. T.NOTA: per le informazioni sulle rose successive al 1948 visionare la pagina della Nazionale olimpica.Shanghai (pron. [ʃaŋˈɡai]; in cinese 上海S, ShànghǎiP [ʂaŋˈxai], abbreviazione 沪 o 申, Hù o Shēn; in italiano anche Sciangai o Shangai), situata sul fiume Huangpu presso il delta del Fiume Azzurro, è la città più popolata della Cina, ed il secondo distretto urbano dopo Chongqing e secondo alcune stime anche la prima del mondo, con una popolazione di oltre 30 milioni di abitanti; è la seconda municipalità autonoma del Paese dopo Chongqing ed è una delle quattro città municipalità della Cina a godere dello status di provincia.
In cinese Shànghǎi è abbreviata in Hù (滬T, 沪S) e Shēn (申S); le due sillabe shàng e hǎi significano letteralmente «sul mare» o anche «verso il mare». L'interpretazione è che la città originariamente fosse situata sul mare oppure, secondo i locali, fosse il punto più alto in cui arrivava il mare.
Shanghai è vista come la capitale economica della Cina: grazie allo sviluppo dei decenni passati Shanghai è un centro economico, finanziario, commerciale e delle comunicazioni di primaria importanza della Repubblica Popolare Cinese. Il suo porto, il primo del Paese, è uno dei più trafficati al mondo assieme a Singapore e Rotterdam. Nel 2010 ha superato Singapore come volume di traffico.Famosi sono alcuni soprannomi della città tra i quali: «La Parigi d'oriente», «La regina d'oriente», «Perla d'oriente». A riconferma di ciò, un'autorevole indagine pone Shanghai tra le metropoli più alla moda d'Asia e la quattordicesima in tutto il mondo.
Shanghai è situata sul delta del Fiume Azzurro, sulla costa orientale della Cina affacciandosi sul mar Cinese Orientale: è equidistante da Pechino e Hong Kong. Nel complesso il suo territorio è costituito da una penisola tra il Fiume Azzurro e la baia di Hangzhou, dall'isola di contea di Chongming e una serie di isole minori. È delimitata a nord e a ovest da Jiangsu, a sud confina con Zhejiang e a est con il mar Cinese Orientale. La città vera e propria è attraversata dal fiume Huangpu, un affluente del Fiume Azzurro. Il centro storico della città, il Puxi, si trova sul lato occidentale del Huangpu, mentre il quartiere Pudong di nuova concezione, che ospita il cuore del centro finanziario cittadino, si è sviluppato sulla riva orientale.
La stragrande maggioranza dei 6.340,5 km² di superficie di Shanghai è piatta, a parte un paio di colline in direzione sud-ovest, con un'altitudine media di 4 m. La posizione della città nella pianura alluvionale pianeggiante ha fatto sì che i nuovi grattacieli debbano essere edificati con profondi pali di cemento per impedire loro di sprofondare nel soffice terreno. Il punto più alto è al culmine dell'isola Dajinshan a 103 m. La città possiede molti fiumi, canali, torrenti e laghi ed è nota per le sue ricche risorse idriche.
Il clima di Shanghai è di tipo subtropicale umido (classificazione di Köppen Cfa) con media annuale +12,7 °C e due stagioni nettamente distinte e abbastanza lunghe (inverno ed estate) e due brevi stagioni intermedie (primavera e autunno) che sono contraddistinte da un clima asciutto, piuttosto ventilato e con temperature generalmente miti.
L'inverno a Shanghai è complessivamente freddo, ma non è gelido come nelle zone costiere più settentrionali della Cina (la temperatura media giornaliera di gennaio risulta infatti essere di +3,3 °C), le gelate, pur frequenti, sono di rado intense e i valori minimi stagionali scendono molto raramente al di sotto dei -8 °C. L'estate è contraddistinta da temperature elevate e afa intensa (media di luglio +27,3 °C) nonché da piogge che si fanno sempre più frequenti, procedendo dalla metà di giugno alla fine di luglio; le massime stagionali dei mesi estivi possono invece raggiungere e talvolta superare i 38-40 °C specie nelle fasi di stabilità atmosferica, che non di rado interrompono lunghi periodi di precipitazioni.
L'estate può essere piuttosto umida e in genere risulta piovosa, specie a partire dalla fine di giugno, l'inverno invece è relativamente poco piovoso anche se non di rado si possono avere precipitazioni, talvolta nevose, a causa delle ciclogenesi invernali che si generano sul Mar Cinese orientale e sul mar del Giappone, in conseguenza di avvezioni di aria fredda proveniente da nord-ovest.
Shanghai in media gode di 1.878 ore di sole all'anno, con la temperatura più calda mai registrata a 40,8 °C (105 °F), il 7 agosto 2013, e la più bassa a -12,1 °C (10 °F) il 19 gennaio 1893.
Nel 1074 durante la dinastia Song (960-1279) Shanghai fu elevata dallo status di villaggio a quello città di mercato. Nel 1172 fu edificata una seconda diga per difendere la costa dell'oceano, integrando una precedente diga. Dal 1292 sotto la dinastia Yuan, e fino al 1368, Shanghai fu riconosciuta ufficialmente come città per poi essere designata come sede della contea amministrativa della prefettura di Songjiang.
Due eventi importanti hanno permesso lo sviluppo della città durante la dinastia Ming. Una muraglia fu eretta per la prima volta nel 1554 per proteggere la città dalle incursioni dei pirati giapponesi. Essa misurava 10 metri in altezza e 5 km di perimetro. Durante il regno di Wanli (1573-1620), nel 1602 Shanghai ricevette una importante spinta dalla costruzione del suo tempio. Questo onore era solitamente riservato esclusivamente per i luoghi con lo status di città, come la capitale della prefettura e non veniva dato a una semplice città come lo era Shanghai. Questo, probabilmente, rifletteva l'importanza economica della città, in contrapposizione al suo status politico inferiore.
Durante la dinastia Qing, Shanghai divenne uno dei più importanti porti di mare nella regione del delta del Fiume Azzurro in seguito a due importanti cambiamenti politici: il primo fu quando l'imperatore Kangxi (1662-1723) nel 1684 rovesciò la precedente dinastia Ming revocando il divieto per le navi di andare nell'oceano, un divieto che era in vigore dal 1525. In secondo luogo, nel 1732 l'imperatore Yongzheng spostò l'ufficio doganale per la provincia di Jiangsu dalla capitale della prefettura, la città di Songjiang, a Shanghai, e gli conferì il controllo esclusivo delle operazioni doganali per il commercio estero. Gli storici ritengono che, a seguito di queste due fondamentali decisioni, dal 1735 Shanghai diventò il principale porto commerciale per tutta la regione inferiore del Fiume Azzurro, pur essendo ancora a un livello amministrativo più basso nella gerarchia politica cinese.
L'attenzione internazionale a Shanghai è cresciuta nel XIX secolo per il riconoscimento europeo del suo potenziale economico e commerciale. Durante la prima guerra dell'oppio (1839-1842), le forze britanniche occuparono la città. La guerra si concluse nel 1842 con il Trattato di Nanchino, che permise agli inglesi di aprire tratte per il commercio internazionale. Il trattato di Humen, firmato nel 1843, e il trattato sino-americano di Wanghia, firmato nel 1844, costrinsero i cinesi a sottostare ai voleri europei e statunitensi per il commercio sul loro territorio. Gran Bretagna, Francia e Stati Uniti ottennero facilmente concessioni al di fuori della città murata di Shanghai, che era ancora governata dai cinesi.
Tra il 1860 e il 1862 i ribelli Taiping attaccarono e distrussero la periferia meridionale e orientale della città, ma non riuscirono a conquistarla. Nel 1863 l'insediamento britannico a sud di Suzhou (a nord del distretto di Huangpu) e quello statunitense a nord (a sud del Distretto di Hongkou) si unirono per formare l'Insediamento internazionale di Shanghai.
I cittadini di molti Paesi provenienti da tutti i continenti emigrarono nei decenni successivi a Shanghai per vivere e lavorare. Tra il 1920 e il 1930 quasi 20.000 russi (in particolare ebrei) fuggirono dalla neo costituita Unione Sovietica e si stabilirono qui, andando a creare la seconda comunità straniera più grande. Nel 1935 Shanghai era diventata la quinta città più popolata del mondo e contava circa 3.400.000 abitanti. Nel 1930 circa 30.000 rifugiati ebrei provenienti dall'Europa arrivarono in città. La prima guerra sino-giapponese, conclusasi con il trattato di Shimonoseki, fece diventare il Giappone un'altra potenza straniera presente a Shanghai, che diventò allora il più importante centro finanziario dell'Estremo Oriente. Tutte questa attività internazionali guadagnarono alla città il soprannome di «grande Atene della Cina».
Sotto la Repubblica di Cina (1911-1949) lo status politico di Shanghai è stato finalmente elevato a quello di comune, a partire dal 14 luglio 1927. Anche se il territorio delle concessioni straniere è stato escluso dal controllo, questo nuovo comune cinese copriva una superficie di 828,8 chilometri quadrati, tra i moderni quartieri di Baoshan, Yangpu, Zhabei, Nanshi, e Pudong. Guidati da un sindaco cinese e da un consiglio comunale, i nuovi governi della città crearono un nuovo centro presso Jiangwan, nel distretto Yangpu, al di fuori dei confini delle concessioni straniere. Il nuovo centro è stato progettato per includere un museo pubblico, una biblioteca, un palazzo dello sport e il municipio.Il 28 gennaio 1932 le forze giapponesi colpirono la città che resistette fino al cessate il fuoco a metà del mese di maggio. La battaglia di Shanghai del 1937 portò alla occupazione delle parti cinesi di Shanghai. Gli insediamenti internazionali furono occupati dai giapponesi l'8 dicembre 1941 e rimasero occupati fino alla resa del Giappone nel 1945; in questo periodo furono commessi numerosi crimini di guerra.Il 27 maggio 1949 l'Esercito Popolare di Liberazione prese il controllo di Shanghai. La città, soprattutto nel decennio successivo, vide una serie di cambiamenti nei confini delle sue suddivisioni. Dopo il 1949 la maggior parte delle imprese straniere spostarono le proprie sedi da Shanghai a Hong Kong, come parte di un disinvestimento estero a causa della vittoria comunista.
Durante gli anni cinquanta e sessanta Shanghai divenne un centro industriale e un centro della sinistra radicale. Tuttavia, anche durante i periodi più tumultuosi della rivoluzione culturale, Shanghai è stata in grado di mantenere un'elevata produttività economica e una relativa stabilità sociale. Nella maggior parte della storia della Repubblica Popolare Cinese (RPC), al fine di incanalare ricchezza per le zone rurali, Shanghai fu relativamente gravata da tasse a favore del governo centrale. La sua importanza per il benessere fiscale del governo centrale ha fatto sì che fossero negate le liberalizzazioni economiche avviate poi nel 1978. Shanghai è stata finalmente in grado di avviare le riforme economiche nel 1991, incominciando lo sviluppo massiccio che si vede ancora oggi, con la nascita di Lujiazui a Pudong.
Shanghai vanta una ricca collezione di edifici e strutture di vari stili architettonici. Il Bund, che si trova sulla riva del fiume Huangpu, presenta molti esempi di architettura dell'inizio del XX secolo, che vanno dallo stile neoclassico dell'edificio della HSBC all'art déco del Peace Hotel e della Sassoon House. Un certo numero di aree situate nelle ex concessioni straniere sono ben conservate, soprattutto quelle appartenenti alla passata concessione francese. Shanghai possiede un grande numero di edifici Art Deco a seguito del boom edilizio avvenuto tra il 1920 e il 1930. Uno dei più famosi architetti che lavorarono in città fu László Hudec, un architetto ungherese-slovacco che visse nella città tra il 1918 e il 1947. Alcuni dei suoi più importanti edifici includono l'Hotel del Parco e il Teatro Grande. Altri importanti architetti che hanno contribuito allo stile art decò della città sono stati Parker & Palmer, che progettarono il Peace Hotel, il Metropole Hotel e le Broadway Mansions, e l'architetto austriaco GH Gonda che ha progettato il Teatro Sociale. La prima riqualificazione del Bund ha avuto inizio nel 1986 con un nuovo lungomare progettato dall'architetto olandese Paulus Snoeren; il completamento è avvenuto a metà degli anni 1990.
Negli ultimi anni un gran numero di edifici architettonicamente distintivi e anche eccentrici è cresciuto in tutta Shanghai. La città possiede anche alcuni splendidi esempi di architettura neoclassica sovietica. Questi edifici sono stati per lo più costruiti subito dopo la fondazione della Repubblica Popolare Cinese avvenuta nel 1949, fino a quando vi fu la crisi sino-sovietica alla fine del 1960. Nel corso di questo decennio, un gran numero di esperti sovietici, tra cui architetti, arrivò in Cina per aiutare il paese nella costruzione di uno Stato comunista. Esempi di architettura neoclassica sovietica a Shanghai comprendono quello che oggi è il Centro Internazionale delle Esposizioni di Shanghai.
Il distretto di Pudong di Shanghai mostra una vasta gamma di moderni grattacieli, molti dei quali sono tra i più alti del mondo.
Il Tempio degli Dei della Città, Chenghuangmiao, sorge nel cuore della città vecchia, è il tempio della religione tradizionale cinese che venne eretto nel XVI secolo e completamente rinnovato.
Il Tempio del Dio della Cultura, Wenmiao, dedicato a Confucio.
Il Tempio del Magnifico Drago, Longhua Sì, è il maggiore tempio buddista della città, venne fondato nel periodo dei Tre Regni e ampliato in epoca Qing; conserva la sola pagoda di Shanghai, risalente al 274.
Il Tempio del Buddha di Giada, Yufo Sì, è un altro importante tempio buddista, fondato nel 1882 e ricostruito nel 1918. Prende il nome da due grandi statue del Buddha realizzata in giada custodite al suo interno.
Il Tempio della Pace, Jing'an Sì, sorge nella centralissima Nanjing Xi-lu. Fondato originariamente nel periodo dei Tre Regni, venne completamente ricostruito a partire dalla fine del XIX secolo, e tutt'oggi in completamento.
La Cattedrale di Sant'Ignazio a Xujiahui è una delle più grandi chiese di Cina, costruita a partire dal 1906.
La Basilica di She Shan è l'unico luogo di pellegrinaggio cristiano attivo in Cina.
Il Museo di Shanghai, notevole esempio di architettura contemporanea.
Il Museo della scienza e della tecnologia di Shanghai
La Oriental Pearl Tower, alta 468 metri, è un altro simbolo della città ed è la quarta torre più alta al mondo.
La Shanghai Tower, alta 632 metri, è il grattacielo più alto della Cina e il secondo al mondo.
Lo Shanghai World Financial Center, alto 492, è il secondo grattacielo più alto della Cina e il sesto al mondo.
La Jin Mao Tower, alta 421 metri, è il terzo grattacielo più alto della città.
La One Lujiazui, appena terminata e che vanta un'altezza di 269 metri.
Il Giardino del Mandarino Yu, Yu Yuan, è un elaborato giardino tradizionale in stile Jiangnan, voluto dall'ufficiale Pan Yu nel XVI secolo e progettato dall'architetto Zhang Nanyang.
Il Parco Longhua, Longhua Gongyuan, è un sito fiorito con importanti esposizioni di bonsai, orchidee, azalee, sistemato secondo la tradizione del Giardino cinese tradizionale.
Un tratto culturale tipico di Shanghai è l'abitazione di tipo shikumen (石庫门S): consiste in edifici di due/tre piani a mattoni neri/grigi. Ogni abitazione è collegata alle altre e disposta in stretti vicoli, noti come longtang (弄堂). Ogni vicolo ha un'entrata caratterizzata da un arco di pietra il cui nome è letteralmente shikumen. Le abitazioni shikumen sono il risultato di una commistione di elementi architettonici occidentali e stili tradizionali dell'architettura e della società del basso Fiume Azzurro.
Tutte le tradizionali case cinesi sono dotate di cortile, così come l'abitazione di tipo shikumen. Essendo il shikumen un edificio urbano, il cortile è molto più piccolo e svolge la funzione di stanza senza tetto: una sorta di rifugio domestico lontano dalla confusione delle strade. La mancanza del tetto permette la raccolta dell'acqua e quindi la coltivazione di piccoli orti domestici, la ventilazione e l'illuminazione delle stanze della casa. Prima della seconda guerra mondiale più dell'80% della popolazione viveva in queste caratteristiche dimore.
Secondo il censimento del 2010 la popolazione totale di Shanghai ammonta a 23.019.148, con una crescita del 37,53% rispetto ai 16.737.734 del 2000. 20,6 milioni, ovvero l'89,3%, rappresentano la popolazione urbana, mentre i restanti 2,5 milioni (10,7%) sono abitanti rurali. Seguendo la suddivisione amministrativa cinese, Shanghai è il secondo comune più grande della nazione, alle spalle di Chongqing, ma viene generalmente considerata la più grande città cinese, poiché la popolazione urbana di Chongqing è molto inferiore.Circa 9 milioni dei 23 milioni di residenti di Shanghai, cioè più del 39%, sono migranti a lungo termine, il triplo dei 3 milioni contati nel 2000. Le principali origini dei migranti sono Anhui (29,0%), Jiangsu (16,8 %), Henan (8,7%) e le province del Sichuan (7,0%), mentre il 79% proviene dalle zone rurali. I migranti rappresentano l'intero aumento della popolazione, infatti il tasso di crescita naturale di Shanghai è, a partire dal 1993, negativo per via del suo bassissimo tasso di fertilità, solo lo 0,6 nel 2010, probabilmente il livello più basso in tutto il mondo.Il 98,8% dei residenti di Shanghai sono di etnia cinese han, mentre il restante 1,2% appartiene a diversi gruppi di minoranza. Tuttavia tali minoranze sono cresciute del 165,54% a partire dal 2000, molto più velocemente rispetto alla crescita complessiva della popolazione.
Secondo le statistiche ufficiali a Shanghai nel 2009 vi erano 152.050 stranieri ufficialmente registrati, con un incremento del 50% dai 100.011 del 2005. Le tre maggiori nazionalità straniere erano giapponese (31.490), statunitense (21.284) e coreana (20.700). Si noti che queste statistiche mostrano solo i residenti ufficialmente registrati e che il numero effettivo di cittadini stranieri che vivono a Shanghai è probabilmente molto più alto. Ad esempio, nel 2009 la comunità della Corea del Sud di Shanghai si stimava fosse cresciuta fino a contare più di 70.000 individui. Alcuni espatriati stranieri restano a Shanghai per un lungo periodo, rinnovando la reputazione di Shanghai come la città più globale della Cina. Vi è inoltre un gran numero di persone provenienti da Taiwan che vive all'interno del comune (le stime del 2010 variano intorno ai 700.000 individui).L'aspettativa di vita dei residenti di Shanghai ha raggiunto gli 82,13 anni (79,82 per gli uomini e 84,44 per le donne), il più alto in Cina e superiore a tutti i Paesi al mondo. Nello stesso anno il tasso di mortalità materna a Shanghai era di 9,61 per 100.000, mentre il tasso di mortalità infantile era sceso a 5,97 per 1.000 da 6,58 nel 2009. A causa della combinazione di alta aspettativa di vita e il basso tasso di fertilità vi è un grave problema di invecchiamento della popolazione: al 2009 solo l'8,3% del totale era sotto i 14 anni, mentre il 22,54% ne aveva più di 60.
La maggior parte dei residenti di Shanghai sono i discendenti di immigrati provenienti dalle due province adiacenti di Jiangsu e Zhejiang, che si trasferirono a Shanghai alla fine del XIX secolo, regioni dove era uso parlare la lingua wu. Negli ultimi decenni, molti migranti provenienti da altre zone della Cina, si sono trasferiti a Shanghai per lavoro. Essi spesso non possono usare la loro lingua nativa e quindi utilizzano il mandarino standard come lingua franca.
Il linguaggio volgare di Shanghai è un dialetto del Wu cinese, mentre la lingua ufficiale a livello nazionale è il mandarino. La lingua locale è reciprocamente inintelligibile con il mandarino, ed è quindi una parte inseparabile dell'identità di Shanghai.
La prevalenza del mandarino è in generale più elevata per i nati dopo il 1949 rispetto a quelli nati prima, mentre il livello d'inglese come seconda lingua è più elevato per le persone che hanno ricevuto la loro educazione secondaria e terziaria prima del 1949 rispetto a quelli che lo hanno fatto dopo il 1949 e prima del 1990.
Grazie alla sua storia cosmopolita, Shanghai possiede una ricca eredità religiosa, come dimostrano i numerosi edifici di culto e istituzioni religiose attive nella città. La religione tradizionale cinese, il confucianesimo, il buddhismo e il Taoismo sono presenti con diversi templi, tra cui: il Chenghuangmiao (Tempio del Dio della Città) nel cuore della città vecchia, e un tempio dedicato ai tre Tre Regni e al generale Guan Yu. Il Wenmiao (Tempio del Dio della Cultura) è un tempio dedicato a Confucio. Il Tempio Longhua, il più grande tempio di Shanghai, e il Tempio Jing'an, furono entrambi fondati nel periodo dei Tre Regni. Un altro tempio importante è il Tempio del Buddha di Giada, che prende il nome da una grande statua del Buddha realizzata in giada custodita al suo interno. Negli ultimi decenni, decine di nuovi templi buddhisti sono stati costruiti in tutta la città.
L'islam fu introdotto a Shanghai 700 anni fa e una moschea fu costruita nel 1295 a Songjiang. Presso la Moschea Xiaotaoyuan nel distretto sud si trova la sede dell'Associazione Islamica di Shanghai. Shanghai ha anche la percentuale più alta di cattolici in Cina (2003).Tra le chiese cattoliche, la Cattedrale di Sant'Ignazio a Xujiahui è una delle più grandi, mentre la Basilica di She Shan è l'unico luogo di pellegrinaggio attivo in Cina. La comunità cristiana di Shanghai comprende minoranze orientali ortodosse e le chiese cristiane protestanti.
Durante la seconda guerra mondiale migliaia di ebrei si recarono a Shanghai nel tentativo di fuggire dal regime di Hitler. Gli ebrei vivevano in una zona della città denominata Ghetto di Shanghai e formarono una comunità vivace centrata sulla Sinagoga Moishe Ohel.Secondo rilevazioni statistiche del 2012 solo circa il 13% della popolazione di Shanghai appartiene a religioni organizzate; il gruppo più numeroso è quello dei buddisti con il 10,4%, seguito dai protestanti con l'1,9%, i cattolici con lo 0,7% e altre fedi con lo 0,1%. La grande maggioranza, pari all'87% della popolazione totale, non è religiosa o partecipa ai culti della religione tradizionale degli dei e degli antenati.
Essendo stata il centro economico e culturale dell'est asiatico per la prima metà del XX secolo, Shanghai è vista come il luogo di nascita di ogni cosa considerata moderna in Cina. È infatti proprio a Shanghai che è stata guidata la prima auto a motore in Cina e sono stati posti i primi binari e le prime fognature moderne.
La città è stata anche il "campo di battaglia" di numerosi intellettuali e scrittori socialisti che si sono concentrati sul realismo critico. Shanghai ha infatti ispirato scrittori come Lu Xun, Mao Dun, Shi Zhecun, Shao Xunmei, Ye Lingfeng, Eileen Chang e Zhongshu Qian. L'ambiente metropolitano e cosmopolita di Shanghai ha fatto da sfondo per diverse opere letterarie, tra cui il romanzo "La condizione umana" dello scrittore francese André Malraux e il romanzo "Shanghai" del giapponese Yokomitsu Riichi.
Negli ultimi cinque anni a Shanghai si è ampiamente riconosciuta una nuova influenza e ispirazione per la cultura cyberpunk. Edifici futuristici, come l'Oriental Pearl Tower e la strada Yan'an illuminata al neon sono alcuni esempi che hanno contribuito a creare l'immagine cyberpunk di Shanghai.
Shanghai vanta diversi musei di rilevanza regionale e nazionale. Il Museo d'arte e di storia di Shanghai vanta una delle migliori collezioni di reperti storici cinesi nel mondo, tra cui importanti reperti archeologici. Il Museo d'Arte di Shanghai è un importante museo d'arte che possiede sia mostre temporanee sia permanenti. Il Museo di Storia Naturale di Shanghai è un museo di storia naturale su larga scala. Inoltre, vi è una varietà di più piccoli musei specializzati, in alcuni dei quali sono ospitati importanti siti storici come il sito del governo provvisorio della Repubblica di Corea e il sito del primo congresso nazionale del Partito Comunista Cinese.
Vi è anche il Shanghai Jewish Refugees Museum, che commemora i rifugiati ebrei che vivevano a Shanghai durante la seconda guerra mondiale, dopo essere fuggiti dall'Europa per sfuggire alla Shoah.
Oltre che per la letteratura Shanghai è stato anche il luogo di nascita del cinema e del teatro cinese. Il primo cortometraggio cinese, La coppia difficile (难 夫 难 妻, Nanfu Nanqi, 1913) e il primo film di finzione Un orfano salva suo nonno (孤儿 救 祖 记, Gu'er Jiu Zuji, 1923) sono stati entrambi prodotti a Shanghai. Questi due film sono stati molto influenti e fecero acquisire alla città lo status di centro per la produzione di film. L'industria cinematografica di Shanghai ha continuato a fiorire durante i primi anni trenta, creando stelle come Zhou Xuan. Un'altra famosa attrice del cinema, Jiang Qing, è poi diventata la moglie di Mao Zedong. Il talento e la passione dei cineasti di Shanghai dopo la seconda guerra mondiale e la rivoluzione comunista in Cina hanno contribuito enormemente allo sviluppo dell'industria cinematografica di Hong Kong. Molti aspetti della cultura popolare di Shanghai ("Shanghainese Pops") sono stati trasferiti a Hong Kong dai numerosi emigranti e rifugiati. Il film In the Mood for Love, diretto da Wong Kar-wai (egli stesso un nativo di Shanghai), raffigura una fetta della comunità Shanghainese sfollata a Hong Kong e la nostalgia per l'epoca.
Lo Shanghai International Film Festival è uno dei più grandi festival cinematografici dell'Asia orientale.
La "Scuola di Shanghai" è stata un'importante scuola cinese di arti tradizionali durante la dinastia Qing e il XX secolo. La Scuola di Shanghai ha sfidato e rotto la tradizione elitaria dell'arte cinese, ma ha anche saputo rendere omaggio alla tecnica degli antichi maestri migliorando le tecniche tradizionali esistenti. I membri di questa scuola erano colti letterati che erano venuti a mettere in discussione la loro stessa condizione e lo scopo dell'arte, anticipando l'imminente modernizzazione della società cinese.
In un'epoca di rapidi cambiamenti sociali, le opere della scuola Shanghai erano ampiamente innovative e diversificate e spesso contenevano un commento sociale riflessivo ma sottile. I più noti personaggi di questa scuola furono Qi Baishi, Ren Xiong, Ren Yi, Zhao Zhiqian, Wu Changshuo, Sha Menghai, Pan Tianshou e Fu Baoshi. In letteratura, il termine "scuola di Shanghai" è stato usato nel 1930 da alcuni intellettuali del Movimento del Quattro Maggio, in particolare da Zhou Zuoren e Shen Congwen, come etichetta dispregiativa per la letteratura prodotta a Shanghai in quel periodo. Essi hanno sostenuto che la scuola di letteratura di Shanghai era meramente commerciale e quindi non in grado di portare avanzamento nel progresso sociale. Questo divenne noto come il dibattito Jingpai contro Haipai.La "scuola Songjiang" (淞江 派) era una piccola scuola di pittura durante la dinastia Ming. È comunemente considerata come un ulteriore sviluppo della Scuola Wu o Wumen. La scuola Huating (华亭 派) è stata un'altra importante scuola d'arte durante la tarda seconda metà della dinastia Ming. I principali risultati si sono visti nella pittura tradizionale cinese, nella calligrafia e nella poesia. Dong Qichang è stato uno dei maestri di questa scuola.
Anche la moda ha avuto un ruolo culturale di rilievo nella storia della città e le riforme economiche in atto contribuiscono al risveglio di questa attività.
Particolare interesse riveste il cheongsam, il tradizionale vestito femminile cinese.
Il qipao di Shanghai si distinse per il taglio più snello e aderente e per l'introduzione di accessori occidentali come sciarpe e cappotti. Altre versioni del cheongsam prevedevano un taglio a collo alto, senza maniche. La rivoluzione comunista congelò la vocazione stilistica di Shanghai.
Shanghai vanta uno dei migliori sistemi scolastici della Cina. È stata la prima città del Paese ad attuare l'istruzione obbligatoria di nove anni. Il censimento del 2010 indica che sulla popolazione totale di Shanghai, il 22,0% aveva un grado di istruzione universitaria, il doppio di quanto registrato nel 2000, mentre il 21,0% aveva frequentato l'istruzione superiore, il 36,5% la scuola media e l'1,35% si era fermato alla scuola primaria. Il 2,74% dei residenti erano analfabeti.Shanghai ha più di 930 asili, 1.200 scuole elementari e 850 scuole medie. Gli oltre 760.000 studenti delle scuole medie e 871 000 studenti della scuola primaria sono istruiti rispettivamente da 76.000 e 64.000 docenti.Shanghai è un importante centro per l'istruzione superiore in Cina con oltre trenta università e college. Un buon numero delle università più prestigiose della Cina è basata a Shanghai, tra cui l'Università normale della Cina orientale (East China Normal University, ECNU), l'Università Jiao Tong di Shanghai, l'Università Fudan e l'Università Tongji. La più grande università è l'Università di Shanghai (上海大学 Shànghǎi Dàxué), abbreviata in SHU o Shangda (上大 Shàngdà), frequentata da circa 37.000 studenti e fa parte del Progetto 211. Altre università sono il Politecnico di Shanghai Due e l'Università normale di Shanghai.
Nel 2010 Shanghai ha raggiunto il primo posto nella valutazione delle scuole statali di tutto il mondo. Secondo il Programma per la valutazione internazionale dell'allievo, gli studenti di Shanghai hanno ottenuto migliori risultati nella matematica e nelle scienze di qualunque altro studente al mondo. Lo studio ha anche affermato che le scuole pubbliche finanziate a Shanghai hanno la più alta qualità educativa nel mondo.
I parchi di Shanghai offrono un'alternativa alla giungla urbana. L'ex ippodromo, trasformato nel parco centrale, il parco piazza del Popolo, si trova nel cuore del centro cittadino e vanta la vicinanza di altri punti di interesse di Shanghai. Il parco Fuxing, nella ex concessione francese di Shanghai, gode di giardini in stile francese ed è circondato da bar e caffè di fascia alta. Il parco Zhongshan nel nord-ovest del centro di Shanghai è famoso per il monumento di Chopin, la più alta statua dedicata al compositore nel mondo. Costruito nel 1914 come Parco Jessfield, una volta ospitava il campus della St. John University, il primo collegio internazionale di Shanghai. Oggi è invece noto per i suoi vasti giardini di rose e peonie, una grande area giochi per bambini e come snodo nevralgico del sistema della metropolitana cittadina. Il giardino botanico di Shanghai si trova a 12 km a sud ovest del centro della città ed è stato fondato nel 1978. Uno dei parchi più recenti, si trova nella Xujiahui, edificato nel 1999 sulle ceneri di una fabbrica di gomma cinese. Il parco dispone di un lago artificiale con un ponte sospeso che lo attraversa e offre una piacevole tregua per gli avventori.
Il 4 novembre 2009 è stato approvato il progetto per lo Shanghai Disney Resort, che ha aperto le sue porte al pubblico il 16 giugno 2016. Costato 4,4 miliardi di dollari, è dotato di un castello e di un parco a tema ed è il più grande tra i resort Disney.
La consapevolezza pubblica dell'ambiente è in crescita e la città sta investendo in una serie di progetti di tutela ambientale. Il governo prevede incentivi per le aziende di trasporto che investono in autobus a GPL e taxi. L'inquinamento dell'aria a Shanghai è basso rispetto ad altre città cinesi, ma il rapido sviluppo negli ultimi decenni, lo ha portato a essere superiore agli standard in tutto il mondo. Il governo si è mosso negli ultimi decenni per far rispettare alle numerose fabbriche dei dintorni i regolamenti anti-inquinamento. Inoltre diversi parchi hanno sostituito le fabbriche nel centro della città. Di conseguenza la qualità dell'aria di Shanghai è in costante miglioramento dal 1990.Nel mese di marzo 2013 12.000 suini morti sono stati trovati nel fiume Huangpu che fornisce parte dell'acqua potabile di Shanghai. I maiali sono stati scaricati dagli agricoltori nella vicina Jiaxing, provincia di Zhejiang, una delle principali aree di allevamento di suini della zona.
Shanghai è amministrativamente considerata al pari di una provincia e si articola in diciassette divisioni: sedici distretti e una contea. Anche se ogni quartiere ha il suo nucleo urbano, il vero centro della città è posto tra il Bund a est, via Nanchino a nord, Città Vecchia e Huaihai Road a sud. Le aree di primo piano per il commercio e gli affari includono Lujiazui sulla riva orientale del fiume Huangpu e le aree del Bund e Hongqiao sulla riva occidentale del fiume Huangpu. Le principali unità amministrative sono situate nel distretto di Huangpu, che serve anche come una zona commerciale, tra cui la famosa via Nanchino. Molte università di Shanghai si trovano nelle zone residenziali del distretto di Yangpu e nel distretto di Putuo.
Otto distretti amministrano i quartieri e i sobborghi di Puxi, la città storica sulla riva occidentale del fiume Huangpu:
Distretto di Changning (长宁区; Chángníng Qū)
Distretto di Yangpu (杨浦区; Yángpǔ Qū)Pudong, la nuova parte della città sulla riva orientale del fiume Huangpu, è governata da un unico distretto:
Distretto di Pudong (浦东新区; Pǔdōng Xīn Qū)Sette distretti amministrano sobborghi, città satellite e aree rurali della municipalità:
Distretto di Songjiang (松江区; Sōngjiāng Qū)
Distretto di Fengxian (奉贤区; Fèngxián Qū)L'isola di Chongming e le due isole minori di fronte a Pudong, alla foce del Fiume Azzurro, sono governate dalla:
Contea di Chongming (崇明县; Chóngmíng Xiàn)A partire dal 2009 queste divisioni a livello di contea sono state ulteriormente suddivise in 210 parti: 109 città, due comuni, 99 sottodistretti. Questi sono a loro volta suddivisi in 3.661 comitati di quartiere e 1.704 comitati di villaggio.
Shanghai è il centro commerciale e finanziario della Cina continentale, e risulta posizionata all'ottavo posto nella edizione 2011 del Global Financial Centres Index pubblicato dalla City di Londra. Nel corso degli anni trenta è stata la città più grande e prospera dell'Estremo Oriente e a partire dal 1990 ha incominciato a conoscere un rapido periodo di nuovo sviluppo. La vivacità economica della città è ben rappresentata dai numerosi e moderni grattacieli del distretto finanziario di Pudong. Il distretto, che è diventato una zona pilota per le riforme economiche integrate, riproduce l'aspetto dei maggiori centri finanziari statunitensi ed europei e ospita gli uffici di numerose imprese straniere. Pudong testimonia la storica vocazione internazionale della città e il ruolo di Shanghai come finestra sull'intera Cina e la sua emergente e dinamica economia.
Alla fine del 2009 vi erano in città 787 istituzioni finanziarie, di cui 170 erano di investitori stranieri. Nel 2009 la borsa di Shanghai era al terzo posto tra le borse mondiali in termini di volume di scambi e sesta in termini di capitalizzazione totale delle società quotate. Il volume delle transazioni dei sei prodotti chiave, tra cui gomma, rame e zinco, quotati sullo Shanghai Futures Exchange, era al primo posto mondiale.
Negli ultimi due decenni Shanghai è stata una delle città dallo sviluppo più veloce al mondo. Dal 1992 Shanghai ha registrato una crescita a due cifre, quasi ogni anno, tranne durante la recessione globale nel 2008 e nel 2009. Nel 2011 il PIL totale di Shanghai è cresciuto a 1.920 miliardi di yuan (297 miliardi di dollari), con un PIL pro capite di 82.560 yuan (US $ 12.784). Le tre più grandi industrie del settore terziario sono i servizi finanziari, la vendita al dettaglio e il settore immobiliare. Il settore agricolo e quello manifatturiero hanno rappresentato rispettivamente il 39,9%, lo 0,7% della produzione totale. Il reddito medio disponibile annuo dei residenti di Shanghai, sulla base dei primi tre trimestri del 2009, è stato di 21.871 RMB.Situata nel cuore del delta del Fiume Azzurro, Shanghai possiede il terminal container più trafficato del mondo che ha gestito 29.050.000 TEU nel 2010. Shanghai si propone di essere un centro di spedizione internazionale nel prossimo futuro.Shanghai è uno dei principali centri industriali della Cina, giocando un ruolo chiave nelle industrie pesanti del paese. Molte zone industriali, tra cui la "zona per lo sviluppo economico e tecnologico di Shanghai Hongqiao", la "zona economica di export di Jinqiao", la "zona per lo sviluppo economico e tecnologico di Minhang", sono dorsali per il settore secondario di Shanghai. Al 2009 le industrie pesanti rappresentavano il 78% della produzione industriale lorda. Il più grande produttore di acciaio cinese, la Baosteel, e uno dei più antichi costruttori navali, i cantieri Jiangnan, si trovano a Shanghai. La produzione di automobili è un altro settore importante. La Shanghai Automotive Industry Corporation ha sede in città ed è una delle tre più grandi aziende automobilistiche cinesi, che vanta partenariati strategici con Volkswagen e General Motors.
Anche il settore dei congressi e dei meeting è in crescita e nel 2012 la città ha ospitato 780 convegni internazionali. L'elevata offerta di camere d'albergo ha mantenuto le tariffe inferiori al previsto, con il prezzo medio per una camera in alberghi a cinque stelle a circa 950 RMB (153 US $) nel 2012.Oggi Shanghai rivaleggia in ambito economico con la città di Hong Kong, che è avvantaggiata dal moderno e stabile sistema legale, oltre che dall'esperienza nel settore dei servizi bancari e finanziari. Shanghai gode al contrario di forti legami con le regioni continentali cinesi e con il governo centrale. È inoltre dotata di un migliore comparto manifatturiero e tecnologico. La riconsegna di Hong Kong alla Cina (1997) ha incrementato le opportunità di sviluppo economico di Shanghai e la richiesta di lavoratori qualificati, spazi per uffici e servizi finanziari.
Shanghai vanta un vasto sistema di trasporto pubblico, basato in gran parte sulla rete metropolitana, sugli autobus e sui taxi. Il pagamento di tutti questi mezzi può essere effettuato utilizzando la Shanghai Public Transportation Card.
Il sistema di trasporto rapido di Shanghai, costituito dalla metropolitana di Shanghai, incorpora sia la metropolitana che le linee ferroviarie di superficie e si estende a ogni distretto urbano così come ai limitrofi quartieri periferici.
Al 2023 vi erano diciannove linee della metropolitana, non compreso il Transrapid di Shanghai, 506 stazioni e più di 802 km di binari in esercizio, rendendola la rete più lunga del mondo. Il 8 marzo 2019 fu stabilito il record di utenza giornaliera con 13,29 milioni passeggeri. Il prezzo del biglietto dipende dalla lunghezza del percorso.
Shanghai possiede anche la più ampia rete mondiale di linee di autobus urbani, con quasi un migliaio di tratte gestite da numerose aziende di trasporto. Il sistema comprende anche il più antico sistema di filobus nel mondo e un nuovo sistema di autobus a trazione elettrica "ultracapacitor" in grado di ricaricarsi a ogni fermata. Infine dal 2010 è in funzione anche una linea tranviaria che utilizza la tecnologia Translohr.
I taxi sono numerosissimi in città. Il porto di Shanghai è uno dei più attivi a livello mondiale e compete con gli scali portuali di Shenzhen e di Hong Kong.
Shanghai è un importante svincolo nella rete autostradale della Cina. Molte autostrade nazionali (con prefisso G) passano attraverso o terminano a Shanghai, tra cui la G2 Pechino-Shanghai Expressway, la G15 Shenyang-Haikou, la G40 Shanghai-Xi'an, la G50 Shanghai-Chongqing, la G60 Shanghai-Kunming e la G1501 l'anello che circonda la città. Inoltre vi sono anche numerose superstrade comunali con prefisso S. Nel centro della città vi sono diverse superstrade sopraelevate realizzate per diminuire la pressione del traffico sulle strade, ma tuttavia il traffico in e intorno a Shanghai è spesso pesante e gli ingorghi sono all'ordine del giorno nelle ore di punta. Vi sono piste ciclabili separate dal traffico e le biciclette e motociclette sono bandite dalla maggior parte delle strade principali, tra cui le autostrade sopraelevate.
L'utilizzo dell'auto privata di proprietà a Shanghai è cresciuto rapidamente negli ultimi anni. Per limitare questo fenomeno, una nuova auto privata non può essere guidata fino a quando il proprietario non acquista una licenza in un'asta mensile. Sono circa 8.000 le targhe messe all'asta ogni mese.
Shanghai possiede quattro principali stazioni ferroviarie: la stazione ferroviaria di Shanghai, la stazione ferroviaria di Shanghai sud, la stazione ferroviaria di Shanghai ovest e la stazione ferroviaria di Shanghai Hongqiao. Tre di esse sono collegate alla rete metropolitana e servono come punto di svincolo del sistema ferroviario della Cina. Due ferrovie principali terminano a Shanghai: la ferrovia Jinghu da Pechino e la ferrovia Huhang da Hangzhou. La stazione di Hongqiao serve anche come principale capolinea di tre linee ferroviarie ad alta velocità: la Shanghai-Hangzhou, la Shanghai-Nanchino e la Pechino-Shanghai.
Shanghai è una delle principali vie di accesso per il trasporto aereo in Asia. La città ha due aeroporti commerciali: l'aeroporto Internazionale di Shanghai Pudong e l'aeroporto Internazionale di Shanghai-Hongqiao. L'aeroporto di Pudong è il principale aeroporto internazionale, mentre l'aeroporto Hongqiao opera prevalentemente voli nazionali con alcuni voli internazionali a corto raggio. Nel 2010 i due aeroporti hanno servito 71,7 milioni di passeggeri (40,4 milioni a Pudong, e 31,3 milioni a Hongqiao) e gestito 3,7 milioni di tonnellate di merci (Pudong 3,22 milioni di tonnellate, Hongqiao 480.000 tonnellate). L'Aeroporto di Shanghai-Pudong è il nono al mondo per trasporto passeggeri, ed è dotato di 5 piste di decollo/atterraggio.
Shanghai è gemellata con le seguenti città:
Shanghai è sede di diverse squadre di calcio professionistiche, tra cui lo Shanghai Shenhua Football Club e lo Shanghai SIPG della Super League cinese, due dei club più popolari e di successo del paese. Gli Shanghai Sharks della Chinese Basketball Association allenarono il cestista Yao Ming prima che entrasse nella NBA. Shanghai ha anche una squadra di hockey su ghiaccio e una squadra di baseball.
Shanghai è la città natale di molti atleti professionisti cinesi eccellenti e ben noti, come l'ostacolista Liu Xiang e il giocatore di ping-pong Wang Liqin.
A partire dal 2004, Shanghai ha incominciato a ospitare il Gran Premio di Cina, una prova del Campionato del Mondo di Formula 1. La gara è stata allestita presso il Circuito Internazionale di Shanghai. Tra il 2005 e il 2008 l'autodromo fu anche sede del Gran Premio motociclistico di Cina. Nel 2010, Shanghai è diventata anche la città ospitante del Deutsche Tourenwagen Masters, il campionato tedesco di auto da turismo che ha corso in un circuito cittadino ricavato a Pudong.
Shanghai ospita anche il torneo di tennis Shanghai Masters e le gare di golf BMW Masters e WGC-HSBC Champions.Le contee della Cina rappresentano il terzo livello amministrativo negli enti locali del Paese dopo quelli delle province e delle prefetture.
Al 31 dicembre 2005 esistevano nel Paese 2.862 suddivisioni di livello equivalente alla contea, delle quali:
un'area forestale.La Repubblica di Cina governa ventitré suddivisioni di tipo contea, di cui diciotto contee e cinque municipalità provinciali.
Le contee (县; xiàn) sono la suddivisione più comune di questo livello amministrativo. Esistono sin dal periodo dei regni combattenti (476 a.C.-221 a.C.) e furono istituzionalizzate al tempo della dinastia Qin (221 a.C.-207 a.C.). Con riferimento alla Cina imperiale il termine xiàn viene di solito tradotto come "distretto" o "prefettura".
Le contee autonome (自治县; zìzhìxiàn) sono amministrazioni di territori la cui popolazione è costituita principalmente da minoranze etniche o che sono stati storicamente dominati nel passato da tali etnie. Il secondo caso è il più reale in seguito alle massicce immigrazioni nei territori conquistati di persone di etnia han, volute dai vari governi cinesi, che hanno messo in minoranza le popolazioni locali. Secondo lo stesso principio sono state istituite le regioni autonome a livello provinciale e le prefetture autonome a livello prefettizio.
Le città-contea (县级市; xiànjíshì), come le città-prefettura, non sono città nel senso tradizionale, ma municipalità il cui territorio è stato esteso ad inglobare quello della contea. Tale territorio è quindi composto da un centro abitato principale, altri minori e vaste aree rurali, paragonabile a quello di una provincia italiana. Il cambiamento è stato apportato a partire dagli anni ottanta e anche negli ultimi anni vi sono state contee assorbite dalla municipalità in precedenza capoluogo della stessa contea. Nella Repubblica di Cina le città-contea sono denominate città provinciali.
Le città-viceprefettura o città-sottoprefettura (副地级市; fùdìjíshì) sono un tipo di ente che ufficialmente fa parte delle "città-contea", ma hanno di fatto poteri amministrativi superiori, intermedi tra la città-prefettura e la città-contea. Alcune, come le città-contea, fanno parte della giurisdizione di una prefettura; altre sono amministrate direttamente dal governo provinciale.
Anche i distretti (市辖区; shìxiáqū) sono suddivisioni amministrative che hanno ottenuto lo status di contea. Nel passato amministravano esclusivamente aree urbane. Oggi molti dei vecchi distretti hanno inglobato i territori rurali limitrofi e attualmente amministrano città, villaggi e campagne.
Le bandiere (旗S, qíP) sono le contee della Mongolia interna e godono dello stesso status amministrativo delle altre contee.
Le bandiere autonome (旗S, qíP) sono le contee autonome della Mongolia interna e, al pari di quelle delle altre province, buona parte della popolazione è formata da individui appartenenti alle minoranze etniche cinesi.
Esistono inoltre alcuni tipi di suddivisioni speciali equiparati alla contea: tra queste vi sono le Shennongjia, che sono delle aree forestali (林区; línqū) con status di contea della provincia dell'Hubei; Liuzhi e Wanshan, che invece sono distretti speciali (特区; tèqū) della provincia del Guizhou.Il governo cinese ha istituito il suo primo dipartimento della sanità a partire dal 1905. Con un organismo più centralizzato per la gestione dell'assistenza sanitaria, il Partito nazionalista cinese ha tentato di passare al metodo occidentale di fornitura di assistenza sanitaria fino al 1949.  Tuttavia, il sistema sanitario cinese ha subito una serie di cambiamenti in seguito alla rivoluzione comunista cinese e la successiva proclamazione della Repubblica popolare cinese nel 1949. Dal 1949 al 1976, Mao Zedong si concentrò sull'aumento della qualità e dell'accessibilità delle cure primarie e si mosse per migliorare l'assistenza sanitaria rurale all'alba della rivoluzione culturale.  Un segno caratteristico di questo cambiamento è stata l'introduzione del programma medico cooperativo rurale, oltre ai "medici scalzi" che si sono concentrati sulle cure primarie rurali. Quando Deng Xiaoping è salito al potere, il governo cinese è passato a un sistema sanitario maggiormente privatizzato.  Nel 2003, l'epidemia di SARS ha spinto la Cina a iniziare a esplorare nuovi metodi per la fornitura di assistenza sanitaria al fine di evitare una tale crisi in futuro.  La Cina ha tentato un'altra ristrutturazione del sistema sanitario e ha iniziato a dedicare più risorse alla fornitura di cure mediche.  Con il mutamento del sistema sanitario e lo sviluppo economico della Cina, le condizioni di salute tipiche della popolazione cinese hanno iniziato a spostarsi dalle malattie infettive verso le condizioni croniche. Tuttavia, molti problemi di salute affliggono la Cina per vari motivi. Ad esempio, le condizioni respiratorie si verificano a causa degli alti livelli di inquinamento atmosferico e la mancanza di servizi igienico-sanitari efficaci può causare problemi intestinali. Inoltre, l'epatite B è considerata una pandemia in Cina, a causa della sua prevalenza anormalmente alta rispetto ad altri paesi. Infine, anche le malattie legate al fumo sono comuni in Cina. I dati demografici della Cina possono anche dare un'idea della salute della popolazione di un paese. L'esame dei dati demografici rivela un elevato rapporto di dipendenza, il che significa che ci sono più persone a carico di quanti siano gli individui in età lavorativa che possono prendersi cura degli altri. Ciò può essere parzialmente attribuito alle politiche del figlio unico e dei due figli, che hanno limitato il numero di bambini che le coppie cinesi potevano avere negli ultimi decenni.  Non è possibile trarre conclusioni definitive sugli effetti sulla salute delle politiche, ma alcuni studiosi citano l'aumento degli aborti come effetto. Altri affermano che con meno bambini, le famiglie cinesi avevano più risorse per andare in giro e quindi le condizioni di salute sono migliorate.
L'enfasi sulla salute pubblica e sul trattamento preventivo ha caratterizzato la politica sanitaria dall'inizio degli anni '50. In quel momento il partito iniziò a mobilitare la popolazione per impegnarsi in "campagne di salute patriottica" di massa volte a migliorare il basso livello di sanificazione ambientale e igiene e a combattere alcune malattie. Uno dei migliori esempi di questo approccio sono stati gli attacchi di massa ai "quattro flagelli" - ratti, passeri, mosche e zanzare - e alle lumache portatrici di schistosoma. Particolari sforzi sono stati dedicati al miglioramento della qualità dell'acqua attraverso misure come la costruzione di pozzi e il trattamento dei rifiuti umani. Solo nelle città più grandi i rifiuti umani venivano smaltiti centralmente. Nelle campagne, dove i liquami sono sempre stati raccolti e usati nei campi come fertilizzante, erano una delle principali fonti di malattie. Dagli anni '50 sono stati implementati trattamenti rudimentali come lo stoccaggio in fosse, il compostaggio e la miscela con prodotti chimici. Come risultato degli sforzi preventivi, malattie epidemiche come il colera, la peste bubbonica, la febbre tifoide e la scarlattina sono state quasi sradicate. L'approccio della mobilitazione di massa si è rivelato particolarmente efficace nella lotta contro la sifilide, che sarebbe stata eliminata negli anni '60. L'incidenza di altre malattie infettive e parassitarie è stata ridotta e controllata.
I disordini politici e la carestia in seguito al fallimento del Grande balzo in avanti portarono alla carestia per 20 milioni di persone in Cina. A partire dal 1961, la ripresa ebbe politiche più moderate inaugurate dal presidente Liu Shaoqi che posero fine alla carestia e migliorarono l'alimentazione. L'avvento della Rivoluzione culturale indebolì il controllo delle epidemie, causando un ritorno delle malattie epidemiche e della malnutrizione in alcune aree.
Con la Rivoluzione culturale (1964-1976), Mao Zedong introdusse un nuovo approccio alla salute pubblica, soprattutto nelle zone rurali. Conosciuti come "sistemi sanitari cooperativi rurali", queste strutture fornivano assistenza sanitaria sovvenzionata ai residenti rurali.  Una caratteristica di questo sistema erano i medici scalzi, che ricevevano una minima formazione e poi consegnavano le cure primarie a coloro che ne avevano bisogno.  I medici scalzi furono un buon contributo ai sistemi sanitari primari in Cina durante la Rivoluzione culturale. Comprende tutti i principi dichiarati nell'assistenza sanitaria di base. La partecipazione della comunità è possibile perché la squadra è composta da operatori sanitari del villaggio della zona. C'è equità perché era più disponibile e combinava medicine occidentali e tradizionali. Il coordinamento intersettoriale si ottiene mediante misure preventive piuttosto che curative. Infine risulta completo utilizzando pratiche rurali piuttosto che urbane.
Il "sistema del medico scalzo" aveva sede nelle comuni popolari. Negli anni '80, con la scomparsa delle comuni popolari e del sistema medico cooperativo rurale, il sistema del medico scalzo perse le sue fondamenta e il suo finanziamento. Il governo cinese iniziò a spingere verso la privatizzazione della sanità e, di conseguenza, smise di fornire i finanziamenti necessari. Invece, secondo Blumenthal et al. (2005), le singole città dovevano ora assicurarsi che le persone ricevessero un'assistenza sanitaria adeguata, il che causò disparità tra le regioni più ricche e quelle più povere.  Inoltre, la decollettivizzazione dell'agricoltura ha determinato una diminuzione del desiderio da parte delle popolazioni rurali di sostenere il sistema di welfare collettivo, di cui l'assistenza sanitaria faceva parte. Nel 1984 i sondaggi mostrarono che solo il 40-45% della popolazione rurale era coperta da un sistema medico cooperativo organizzato, rispetto all'80-90% nel 1979.
Questo cambiamento comportò una serie di importanti conseguenze per l'assistenza sanitaria rurale. La mancanza di risorse finanziarie per le cooperative portò ad una diminuzione del numero di medici scalzi, il che fece sì che l'educazione sanitaria e le cure primarie e domiciliari ne pagassero le conseguenze e che in alcuni villaggi i servizi igienico-sanitari e l'approvvigionamento idrico fossero controllati meno frequentemente. Inoltre, il fallimento del sistema sanitario cooperativo limitò i fondi disponibili per la formazione continua dei medici scalzi, ostacolando così la loro capacità di fornire adeguati servizi preventivi e di cura. I costi aumentarono, dissuadendo alcuni pazienti dall'ottenere le cure mediche necessarie. Se i pazienti non potevano pagare i servizi ricevuti, la responsabilità finanziaria ricadeva sugli ospedali e sui centri sanitari comuni, creando in alcuni casi ingenti debiti.
Di conseguenza, nell'era della modernizzazione post-Mao, le aree rurali furono costrette ad adattarsi a un ambiente sanitario in evoluzione. Molti medici scalzi iniziarono a lavorare autonomamente, operando a pagamento e facendo pagare i farmaci. Ma presto gli agricoltori chiesero servizi medici migliori a mano a mano che i loro redditi aumentavano, non avendo quindi più bisogno dei medici scalzi e andando direttamente nei centri sanitari comuni o negli ospedali di contea. Diversi medici scalzi lasciarono la professione medica dopo aver scoperto che potevano guadagnarsi da vivere meglio con l'agricoltura e i loro servizi non vennero sostituiti. Anche i capi delle brigate, attraverso le quali veniva somministrata l'assistenza sanitaria locale, ritenevano che l'agricoltura fosse più redditizia e molti di loro lasciarono il lavoro. Molti dei programmi medici cooperativi fallirono. Gli agricoltori di alcune brigate stabilirono programmi di assicurazione sanitaria volontaria ma avevano difficoltà a organizzarli e gestirli.
Gli operatori sanitari cinesi di base si mantennero facendosi pagare per le iniezioni e vendendo medicinali. Ciò portò a un grave problema di diffusione delle malattie attraverso la sanità poiché i pazienti ricevevano troppe iniezioni e con aghi non sterilizzati. La corruzione e il non interessamento per i diritti dei pazienti sono diventati gravi problemi nel sistema sanitario cinese.
L'economista cinese, Yang Fan, ha scritto nel 2001 che l'adesione di facciata al vecchio sistema sanitario socialista e l'ignorare deliberatamente e omettere di regolamentare l'attuale sistema sanitario privato è un grave fallimento del sistema sanitario cinese. "Il vecchio dibattio secondo il quale 'la salute è una tipologia di benessere che serve per salvare vite umane e assistere i feriti' è così lontano dalla realtà che la situazione è quasi l'opposto. Il sistema sanitario assistenziale sostenuto da fondi pubblici esiste essenzialmente solo di nome. Le persone devono pagare da sole la maggior parte dei servizi medici. Considerare la salute come ancora una "attività assistenziale" è stato per a lungo uno dei principali ostacoli allo sviluppo di un corretto rapporto medico-paziente e alla legge applicabile a tale rapporto."Nonostante il declino del sistema sanitario pubblico durante il primo decennio dell'era delle riforme, la salute cinese è migliorata notevolmente come risultato di una nutrizione migliore, specialmente nelle aree rurali, e del recupero del sistema di controllo delle epidemie, che era stato trascurato durante la rivoluzione culturale.
Dalla fine del 2002 all'inizio del 2003 l'epidemia di SARS (sindrome respiratoria acuta grave) è iniziata in Cina e si è diffusa in tutto il mondo. Nelle prime fasi della diffusione della malattia, il governo cinese ha nascosto le informazioni e potrebbe aver contribuito all'ulteriore diffusione della malattia. Inoltre, il sistema sanitario cinese era ancora abbastanza decentralizzato, con una notevole mancanza di supervisione e scarso potenziale di coordinamento rapido. Pertanto, l'epidemia di SARS ha evidenziato la necessità per il governo cinese di iniziare a ristrutturare la propria distribuzione sanitaria.  Un grosso problema segnalato da molti, inclusi Blumenthal (2005) e Yip et al. (2008), è che gran parte della popolazione cinese non ha accesso a un'assicurazione sanitaria a prezzi accessibili.  Come soluzione, il governo cinese prevede di fornire un'assicurazione sanitaria universale a tutti i cittadini entro il 2020. Per avvicinarsi a questo obiettivo, il governo cinese ha avviato un programma di assicurazione sanitaria noto come "nuovo sistema medico cooperativo", che dava principalmente ai residenti cinesi delle zone rurali una copertura assicurativa limitata per le emergenze.  Accanto alle misure assicurative, il governo cinese è tornato agli sforzi di salute pubblica che avevano avuto successo durante la Rivoluzione culturale istituendo centri sanitari comunitari nei quartieri urbani con l'obiettivo di fornire opzioni a prezzi accessibili alle cure ospedaliere.  Dong (2008) menziona anche che la Cina ha lavorato per ripristinare i sistemi medici cooperativi nelle aree rurali spingendo per la creazione di centri sanitari finanziati dallo stato.  Detto questo, alcuni studi, come Dib (2008), hanno dimostrato che la qualità dell'assistenza sanitaria nelle zone rurali varia ancora ampiamente a seconda della ricchezza della regione. Nonostante i dibattiti sull'efficacia del rinnovato sistema sanitario cinese, l'epidemia di COVID-19 del 2019-2020 ha dimostrato che le cose sono cambiate dall'epidemia di SARS del 2003 Nello specifico, il governo cinese ha notificato ai propri cittadini e al resto del mondo i primi casi dell'epidemia molto prima di quanto avvenuto con la SARS nel 2003. Mentre ci sono voluti dai quattro ai cinque mesi per una dichiarazione pubblica sulla SARS dopo il primo caso, ci è voluto solo circa un mese per il COVID-19.  Poiché la loro risposta è stata più rapida, il mercato alimentare ritenuto al centro dell'epidemia è stato chiuso prima rispetto a quello che era stato all'origine dell'epidemia di SARS del 2003.  Oltre a una risposta più rapida, il governo cinese ha istituito rapidamente comitati e consorzi composti da esperti cinesi e internazionali per iniziare a esplorare metodi per combattere l'epidemia.
Alcune misure utilizzate per indicare la salute includono il tasso di fecondità totale, il tasso di mortalità infantile, la speranza di vita, il tasso di natalità e di mortalità. A partire dal 2017, la Cina ha un tasso di fecondità totale di 1,6 bambini nati per donna, un tasso di mortalità infantile di 10 morti ogni 1000 nati vivi, un tasso di natalità di 13 nascite ogni 1000 persone e un tasso di mortalità di 7 deceduti ogni 1000 persone . Dal 1949, la salute della popolazione cinese è migliorata enormemente. Ci sono parametri relativi alla salute:
dati da www.gapminder.org.In generale, tutti gli indici hanno mostrato un miglioramento, tranne il calo avvenuto intorno al 1960 dovuto al fallimento del Grande balzo in avanti, che ha portato alla fame di decine di milioni di persone. Dal 1950 al 2012, l'aspettativa di vita è quasi raddoppiata (41,6-75,1). Il tasso di fertilità totale è passato da 5,3 a 1,7, principalmente a causa della politica del figlio unico. Il tasso di mortalità infantile e il tasso di mortalità sotto i 5 anni sono diminuiti drasticamente. Sebbene non ci siano dati dal 1963 al 1967, possiamo notare la tendenza. Il divario tra il taso di mortalità infantile e quello di mortalità infantile sotto i 5 anni è diventato sempre più piccolo, il che indica che è stata promossa la salute dei bambini. Il tasso di mortalità tra le madri non è mostrato nel grafico a causa di dati insufficienti, ma è sceso da 164,5 (1980) a 26,5 (2011).
Creata nel 1979, sotto Deng Xiaoping, la politica del figlio unico incentivava le famiglie ad avere figli più tardi e ad avere un solo figlio o rischiava la penalizzazione. La politica del figlio unico era un programma creato dal governo cinese come risposta all'aumento della popolazione durante gli anni '70, che si pensava avesse avuto un impatto negativo sulla crescita economica della Cina. L'implementazione del programma includeva la ricompensa per le famiglie che seguivano il programma, multando le famiglie che si opponevano alla politica, offrendo contraccettivi e, in alcuni casi, aborti forzati.  La politica è stata implementata in modo non uniforme in tutta la Cina ed è stata stabilita più facilmente nelle aree urbane piuttosto che in quelle rurali, a causa degli ideali circa le dimensioni della famiglia e le preferenze di genere. Prima della politica del figlio unico, il governo cinese aveva incoraggiato le famiglie ad avere più figli per aumentare la futura forza lavoro, tuttavia, questa promozione ha fatto aumentare la popolazione della Cina negli anni '70 a un ritmo allarmante. Inoltre, erano stati proposti programmi volontari, che coinvolgono la pianificazione familiare e l'uso di contraccettivi, prima che la politica del figlio unico fosse pienamente applicata.
Nel 2015, la politica del figlio unico di Deng Xiaoping è stata sostituita da una politica di due figli, che ha portato a due il numero di bambini "ammessi". Con questo, gli studiosi hanno iniziato a valutare gli effetti della politica del figlio unico. La politica del figlio unico è riuscita a fermare l'aumento della popolazione cinese e a ridurre sia il tasso di natalità che la popolazione; tuttavia, la dura applicazione della politica ha creato cambiamenti a lungo termine ad alcuni degli indicatori di salute della Cina. Ad esempio, favorire i maschi rispetto alle femmine ha portato a molti aborti forzati, infanticidi e figlie femmine abbandonate che hanno portato a uno squilibrio tra uomini e donne in Cina. Inoltre, i tassi di natalità e il tasso di aumento naturale sono diminuiti in seguito alla politica del figlio unico. Altre conseguenze della politica del figlio unico includono le difficoltà di accesso all'istruzione e al lavoro a causa di una nascita non documentata.
In termini di risultati positivi, come spiegano Zeng e Hesketh (2016), il governo cinese cita la diminuzione del tasso di fecondità derivante dalla politica del figlio unico come fattore determinante per l'aumento rapido del PIL cinese. Tuttavia, Zeng e Hesketh (2016) e Zhang (2017) menzionano anche che altri studiosi sostengono che il tasso di fecondità della Cina sarebbe diminuito man mano che il paese diventava sempre più sviluppato, indipendentemente dalla politica del figlio unico. Zhang (2017) osserva che un risultato positivo predetto dall'avere meno figli era che le famiglie avrebbero investito più soldi e altre risorse nei bambini che avevano, portando a una popolazione più sana e di maggior successo.  Tuttavia, studi di follow-up su questa affermazione hanno esaminato i risultati dell'educazione dei bambini e hanno scoperto che gli effetti della politica del figlio unico sui tassi di istruzione "non erano statisticamente significativi".
L'indice di dipendenza della Cina è sfavorevole a causa della politica e la sua popolazione anziana (65+) supererà le persone in età lavorativa. La popolazione anziana in Cina dipende fortemente dalle persone in età lavorativa per il sostegno e il numero di persone a carico (bambini 0-14, adulti 65+) è in aumento rispetto al numero di persone in età lavorativa. La popolazione cinese sta invecchiando e il numero di bambini nati è inferiore al tasso di sostituzione.
Il fumo è molto diffuso in Cina. In effetti, la Cina ha la più grande popolazione di fumatori al mondo. Uno dei risultati più diretti della popolarità del fumo in Cina è il cancro ai polmoni, che è il tipo di cancro più diffuso in Cina.  Parascandola e Xiao (2015) definiscono la prevalenza del cancro ai polmoni in Cina un'epidemia.  La raccolta di dati sull'argomento è complicata dal fatto che il cancro ai polmoni può anche derivare dall'inquinamento atmosferico cinese.  Indipendentemente da ciò, le malattie legate al fumo hanno ucciso 1,2 milioni di persone nella Repubblica popolare cinese; tuttavia, il monopolio statale del tabacco, la China National Tobacco Corporation, fornisce dal 7 al 10% di entrate al governo, nel 2011, 600 miliardi di yuan, circa 77 miliardi di euro. Di conseguenza, sebbene esistano e stiano guadagnando popolarità i movimenti per la cessazione del fumo, il vantaggio finanziario dell'industria ostacola una programmazione più efficace per porvi fine. Inoltre, la pratica del fumo si intreccia con la cultura cinese, il che complica ulteriormente il rapporto tra la Cina e il fumo. Il fumo è fondamentale per la socializzazione in molti spazi pubblici, sebbene principalmente uomini partecipino alla pratica.  Con questi fattori complicanti, è stato difficile ridurre efficacemente l'uso di tabacco e il fumo. Ad esempio, un funzionario cinese nel 2007 ha affermato che se il fumo fosse vietato, ciò provocherebbe sconvolgimenti sociali.  Tuttavia, è interessante notare che l'uso di tabacco e il fumo sono diminuiti da circa il 30% di prevalenza al 25% di prevalenza nel 2016, un segno che la tendenza potrebbe essere in cambiamento.
L'educazione sessuale è in ritardo in Cina a causa del conservatorismo culturale. Dall'antica Cina alla prima metà del XX secolo, l'educazione sessuale formale non è stata insegnata. Al contrario, i genitori di una donna erano i principali responsabili della sua educazione sessuale in seguito al matrimonio. Molti cinesi ritengono che l'educazione sessuale dovrebbe essere limitata alla scienza biologica. In combinazione con la migrazione di giovani donne non sposate nelle città, la mancanza di conoscenza della contraccezione ha portato a un numero crescente di aborti da parte di giovani donne.Il Basic Health Services Project ha sperimentato strategie per garantire un accesso equo al sistema sanitario rurale cinese; i risultati di salute per quanto riguarda le donne sono migliorati in modo significativo, con un calo sostanziale della mortalità materna a causa di una maggiore copertura dei servizi di salute materna.
Sebbene non sia stato identificato fino a più tardi, il primo caso in Cina di una nuova malattia altamente contagiosa, la sindrome respiratoria acuta grave (SARS), si è verificato nel Guangdong nel novembre 2002, ed entro tre mesi il Ministero della Salute ha segnalato 300 casi di SARS e cinque decessi nella provincia. Il dottor Jiang Yanyong ha discusso del livello di pericolo che l'epidemia di SARS ha rappresentato per la Cina. Nel maggio 2003, erano stati segnalati circa 8.000 casi di SARS in tutto il mondo; circa il 66 per cento dei casi e 349 decessi si sono verificati nella sola Cina. All'inizio dell'estate 2003, l'epidemia di SARS era cessata. Un vaccino è stato sviluppato e il primo ciclo di test su volontari umani è stato completato nel 2004.
La SARS del 2002 in Cina ha dimostrato subito il declino del sistema di segnalazione delle epidemie della RPC, le conseguenze mortali della segretezza in materia di salute e, dal lato positivo, la capacità del governo centrale cinese di comandare una massiccia mobilitazione di risorse una volta focalizzata l'attenzione su un determinato problema. Nonostante la soppressione delle notizie riguardanti l'epidemia durante le prime fasi della stessa, essa è stata presto contenuta e casi di SARS non sono emersi. La segretezza ossessiva ha ritardato l'isolamento della SARS da parte degli scienziati cinesi. Il 18 maggio 2004, l'Organizzazione mondiale della sanità ha annunciato l'assenza di casi di SARS nella RPC.
Una pandemia della malattia coronavirus (COVID-19), causata dal virus SARS-CoV-2, ha avuto inizio nel dicembre 2019. È stata identificata per la prima volta a Wuhan, la capitale dell'Hubei, in Cina. La sua gravità ha superato quella dell'epidemia di SARS del 2003. Il 30 gennaio, l'epidemia è stata dichiarata come emergenza sanitaria pubblica di portata internazionale (PHEIC) dall'Organizzazione mondiale della sanità (OMS). Le preoccupazioni più ampie sulle conseguenze dell'epidemia includono l'instabilità politica ed economica. Le conseguenze politiche hanno incluso il licenziamento di diversi leader locali del Partito Comunista Cinese per la loro pessima risposta allo scoppio della pandemia. In diversi paesi sono stati segnalati episodi di xenofobia e razzismo nei confronti di persone di origine cinese e dell'Asia orientale. La diffusione di disinformazione sul virus, principalmente online, è stata definita "infodemica" dall'OMS.
Il lavoro con il CDC ha permesso di creare obiettivi per rallentare la diffusione dell'epatite B attraverso i tentativi di immunizzazione. Tuttavia, l'epatite B è ancora diffusa in Cina ed è stata definita da Wang et al. (2019) con "una maggiore prevalenza intermedia (5-7,99%)". In effetti, nessun paese ha una maggiore prevalenza di epatite B della Cina e si ritiene che un terzo degli individui affetti da epatite B del mondo risieda in Cina. L'epatite B in Cina è stata persino descritta come "epidemia" secondo Chen et al. (2018).  Alcuni fattori socioeconomici che contribuiscono alla continua prevalenza dell'epatite B in Cina sono in primo luogo l'alto costo medico correlato al trattamento.  In secondo luogo, lo stigma che circonda la malattia fa sì che l'importanza del test per l'epatite B non venga discussa in quanto le persone che rivelano il loro essere positivo all'epatite B possono essere discriminate. La mescolanza dei due fattori genera una situazione in cui molte persone in Cina non si rendono nemmeno conto di essere infette dalla malattia e quindi inconsapevolmente possono soccombere alla malattia o trasmetterla ad altri.
Si stima che il disastro dell'AIDS dell'Henan a metà degli anni '90 sia stata la più grande catastrofe sanitaria provocata dall'uomo, colpendo da cinquecentomila a un milione di persone. Si è verificato anche in Hebei, Anhui, Shanxi, Shaanxi, Hubei e Guizhou. L'HIV è stato trasmesso tramite la vendita di sangue. La miscela di plasma sanguigno di più persone veniva restituita di modo che la stessa persona potesse donare sangue fino a 11 volte al giorno.  Il disastro è stato riconosciuto solo nel 2000 e scoperto all'estero nel 2001. La pensionata Gao Yaojie ha venduto la sua casa per fornire alle persone volantini informativi sull'HIV, mentre i funzionari cercavano di bloccarla. Alcuni funzionari e politici locali sono stati coinvolti nella vendita del sangue. Nel 2003 solo il 2,6% dei cinesi sapeva che un preservativo poteva proteggere dall'AIDS.
La Cina ha bloccato la protesta della polizia per trattamenti farmacologici inefficaci, ha annullato riunioni sui gruppi per l'HIV, ha chiuso l'ufficio dell'organizzazione per l'AIDS e ha arrestato o messo agli arresti domiciliari importanti attivisti per l'AIDS come Li Dan, vincitore del Reebok Human Rights Award 2005, l'attivista ottantenne Dr. Gao Yaojie e il duo di attivisti per l'HIV, Hu Jia (attivista) e Zeng Jinyan, marito e moglie.La Cina, come altre nazioni con popolazioni migranti e socialmente mobili, ha sperimentato un aumento dell'incidenza del HIV/AIDS. Verso la metà degli anni '80, alcuni medici cinesi hanno riconosciuto l'HIV e l'AIDS come una grave minaccia per la salute, ma lo hanno considerato un "problema straniero". A metà del 1987 solo due cittadini cinesi erano morti di AIDS ed era iniziato il monitoraggio degli stranieri. A seguito di una riunione regionale dell'Organizzazione mondiale della sanità del 1987, il governo cinese ha annunciato che si sarebbe unito alla lotta globale contro l'AIDS, che avrebbe comportato l'ispezione di quarantena delle persone che entrano in Cina dall'estero, la supervisione medica delle persone vulnerabili all'AIDS e l'istituzione di laboratori per l'AIDS nelle città costiere. In Cina, il rapido aumento delle malattie veneree, della prostituzione e della tossicodipendenza, la migrazione interna dagli anni '80 e le pratiche di raccolta del plasma scarsamente controllate, in particolare dalle autorità provinciali dell'Henan, hanno creato le condizioni per una grave epidemia di HIV all'inizio degli anni '90.Nel 2005 circa 1 milione di cinesi sono stati infettati dall'HIV, provocando circa 150.000 morti per AIDS. Le proiezioni sono di circa 10 milioni di casi entro il 2010 se non si agirà. Misure preventive efficaci sono diventate una priorità ai massimi livelli del governo, ma i progressi sono lenti. A Gejiu esiste un promettente programma pilota parzialmente finanziato da donatori internazionali.
La tubercolosi è un grave problema di salute pubblica in Cina, che ha la seconda più grande epidemia di tubercolosi al mondo (dopo l'India). I progressi nel controllo della tubercolosi sono stati lenti durante gli anni '90. L'individuazione della tubercolosi era rimasta ferma a circa il 30% del totale stimato di nuovi casi e la tubercolosi multiresistente era un problema importante. Questi segni di controllo inadeguato della tubercolosi possono essere collegati a un malfunzionamento del sistema sanitario. La prevalenza del fumo ne aggrava la diffusione.
La lebbra, nota anche come morbo di Hansen, è stata ufficialmente eliminata a livello nazionale in Cina nel 1982, il che significa che la prevalenza è inferiore a 1 su 100.000. Attualmente, ci sono 3.510 casi attivi. Sebbene la lebbra sia stata posta sotto controllo in generale, la situazione in alcune aree sta peggiorando, secondo il Ministero della Salute cinese.
Cento milioni di cinesi hanno malattie mentali che variano d'intensità. Attualmente, dilemmi come i diritti umani contro il controllo politico, l'integrazione della comunità contro il controllo della comunità, la diversità contro il controllo centrale, l'enorme domanda ma i servizi inadeguati sembrano sfidare l'ulteriore sviluppo del servizio di salute mentale nella RPC. La Cina ha 17.000 psicologi certificati, che è il dieci percento di quello di altri paesi sviluppati pro capite.
Nel periodo tra il 2000 e il 2002, la Cina ha avuto uno dei più alti apporti calorici pro capite in Asia, seconda solo alla Corea del Sud e superiore a paesi come Giappone, Malesia e Indonesia. Nel 2003, l'apporto calorico giornaliero pro capite era di 2.940 (prodotti vegetali 78%, prodotti animali 22%); 125% del requisito minimo raccomandato dalla FAO.
La Cina si è sviluppata rapidamente negli ultimi 30 anni. Sebbene abbia tolto un numero enorme di persone dalla povertà, molte questioni sociali rimangono ancora irrisolte. Una di queste è la malnutrizione tra i bambini delle zone rurali in Cina. Il problema è diminuito, ma rimane ancora una questione nazionale pertinente. In un sondaggio condotto nel 1998, il tasso di ritardo di crescita tra i bambini in Cina era del 22% e raggiungeva il 46% nelle province più povere. Ciò mostra l'enorme disparità tra aree urbane e rurali. Nel 2002, Svedberg ha scoperto che il tasso di ritardo della crescita nelle aree rurali della Cina era del 15%, il che riflette il fatto che un numero considerevole di bambini soffre ancora di malnutrizione. Un altro studio di Chen mostra che la malnutrizione è diminuita dal 1990 al 1995, ma le differenze regionali sono ancora enormi, in particolare nelle aree rurali.Un recente rapporto di The Rural Education Action Project sui bambini nelle zone rurali della Cina, ha sottolineato come molti di essi sono affetti da problemi di salute di base. Il 34% soffre di anemia sideropenica e il 40% è infetto da vermi intestinali. Molti di questi bambini non hanno un'alimentazione adeguata o sufficiente. Spesso, questo fa sì che non siano in grado di raccogliere pienamente i benefici dell'istruzione, che può essere una possibilità per uscire dalla povertà.
Una possibile motivazione della cattiva alimentazione nelle aree rurali è che i prodotti agricoli possono avere un buon prezzo e quindi sono spesso venduti, piuttosto che tenuti per il consumo personale. Le famiglie delle zone rurali non consumeranno le uova deposte dalle loro galline ma le venderanno al mercato per circa 20 yuan al chilogrammo. I soldi verranno quindi spesi in libri o cibo come noodles istantanei che mancano di valore nutritivo rispetto a un uovo. Una ragazza di nome Wang Jing in Cina mangia una ciotola di maiale solo una volta ogni cinque-sei settimane, rispetto ai bambini di città che hanno una vasta gamma di catene alimentari tra cui scegliere.
Un sondaggio condotto dal Ministero della Salute cinese ha mostrato il tipo di cibo consumato dalle famiglie rurali. Il 30% consuma carne meno di una volta al mese. Il 23% consuma riso o uova meno di una volta al mese.
Secondo un rapporto del 2008 sulla nutrizione e la salute dei bambini cinesi, in Cina occidentale c'erano ancora 7,6 milioni di bambini poveri che erano più bassi e pesavano meno dei bambini delle città; erano più bassi di 4 centimetri e più leggeri di 0,6 chilogrammi rispetto agli standard dell'Organizzazione mondiale della sanità. Si può concludere che i bambini della Cina occidentale mancano ancora di un'alimentazione di qualità.
Lo studio epidemiologico più completo sulla nutrizione mai condotto è stato lo studio China-Oxford-Cornell sulle caratteristiche della dieta, dello stile di vita e della mortalità per malattie in 65 contee rurali cinesi, noto come "China Project", iniziato nel 1983. I suoi risultati sono discussi in The China Study di T. Colin Campbell.
Il rapido sviluppo della Cina ha portato a numerosi problemi ambientali che hanno tutti un impatto diretto sulla salute. Secondo Kan (2009) le questioni ambientali includono "l'inquinamento dell'aria esterna e interna, la penuria d'acqua e il suo inquinamento, la desertificazione e l'inquinamento del suolo". Di questi, Kan (2009) afferma che il più dannoso è l'inquinamento dell'aria esterna per il quale la Cina è diventata famosa.  Nella ricerca di Liu et al. (2018) su questo tema in particolare, i principali effetti sulla salute sono elencati come "compresi gli esiti avversi cardiovascolari, respiratori, polmonari e di altro tipo". L'inquinamento atmosferico non è limitato alle città industriali. Infatti, a causa del fatto che i cinesi che abitano in zone rurali usano ancora combustibili come il carbone per cucinare, l'Organizzazione mondiale della sanità attribuisce più morti premature a quel tipo di inquinamento atmosferico che all'inquinamento atmosferico della Cina.  Inoltre, molte fabbriche si trovano in campagna, il che aggrava l'inquinamento atmosferico rurale.  Nonostante la notoriamente scarsa qualità dell'aria in Cina, Matus et al. (2011) hanno scoperto che la gravità dell'inquinamento atmosferico in Cina è diminuita nel corso degli anni.Infine, come descritto da Kan (2018) e Wu, et al. (1999) un altro importante contributo agli effetti negativi sulla salute legati alle questioni ambientali è l'inquinamento delle acque. Nelle zone rurali, ciò è ancora una volta dovuto alle fabbriche situate nelle vicinanze. Nelle aree urbane, invece, i sistemi sanitari cinesi non sono ancora in grado di soddisfare le esigenze della popolazione.  Di conseguenza, l'acqua è spesso contaminata da rifiuti umani e non è considerata potabile.  L'ingestione di acqua contaminata ha causato malattie come il colera.
La Cina ha problemi di carenza di iodio in alcune delle province occidentali.
La prima contrazione umana nota di influenza aviaria, dopo il contatto con pollame vivo nel febbraio 2018, è stata diagnosticata a una donna che della provincia cinese di Jiangsu.Nel 2005 è stata segnalata una trasmissione tra maiale e uomo del batterio Streptococcus suis, che ha portato a 38 decessi nella provincia di Sichuan e nei dintorni, un numero insolitamente alto. Sebbene il batterio esista in altri paesi in cui allevano suini, la trasmissione maiale-uomo è stata segnalata solo in Cina.
Molte delle risorse idriche cinesi, comprese le sorgenti sotterranee e i fiumi, sono state pesantemente inquinate a causa dell'industria e della crescita economica. La maggiore esposizione all'acqua e all'aria inquinate ha creato "villaggi del cancro" e ulteriori problemi sanitari e ambientali. La maggior parte delle acque sotterranee e dei pozzi poco profondi esaminati in Cina ha mostrato segni di forte inquinamento, misurando i livelli di nitrati che indicano la contaminazione dell'acqua 
Nel 2002, il 92% della popolazione urbana e l'8 percento della popolazione rurale aveva accesso a un migliore approvvigionamento idrico, e il 69 percento della popolazione urbana e il 32 percento della popolazione rurale aveva accesso a strutture igienico-sanitarie migliori.
Sebbene la Cina abbia compiuto grandi sforzi per rendere più accessibili le strutture sanitarie e l'acqua potabile, esistono disparità in materia di acqua e servizi igienico-sanitari in tutto il paese. A partire dal 2012, i servizi igienici erano disponibili per il 69% dei cinesi e il 71% dell'acqua in Cina è convogliata, ma è ancora difficile conservare acqua potabile che sia economica ed efficiente a livello comunale. Inoltre, l'acqua nelle aree urbane e rurali della Cina è ancora vulnerabile a malattie, inquinamento e contaminazione, con le aree rurali a maggior rischio di contaminazione delle acque reflue.La non presenza di servizi igienico-sanitari in più aree della Cina ha creato problemi per molti studenti per decenni. L'assenza di servizi igienici moderni e aree per il lavaggio delle mani ha colpito direttamente gli studenti a livello nazionale. La mancanza di acqua potabile e aree igienico-sanitarie affidabili, insieme a molti altri problemi di salute, ha portato 1/3 dei giovani studenti in Cina ad avere parassiti intestinali.Le Patriotic Health Campaign, iniziate negli anni '50, sono campagne volte a migliorare i servizi igienico-sanitari in Cina. L'UNICEF prevede inoltre di incorporare programmi e politiche governative al fine di migliorare i normali standard sanitari in Cina. I programmi e le politiche vengono utilizzati per insegnare agli studenti l'igiene di base e formare campagne che incoraggiano le persone a lavarsi le mani con sapone anziché solo con acqua.
La Costituzione dell'Organizzazione mondiale della sanità (OMS) è entrata in vigore il 7 aprile 1948 e la Cina ne è membro sin dall'inizio.
L'ufficio dell'OMS in Cina ha ampliato significativamente il proprio raggio d'azione negli ultimi anni, soprattutto in seguito alla grave epidemia di SARS del 2003. Il ruolo dell'OMS Cina è quello di fornire supporto ai programmi sanitari del governo, lavorando a stretto contatto con il Ministero della Salute e altri partner all'interno del governo, nonché con le agenzie delle Nazioni Unite e altre organizzazioni.
Il governo cinese, con l'assistenza e il supporto dell'OMS, ha migliorato la salute pubblica nella nazione. L'attuale piano quinquennale integra in modo significativo la salute pubblica. Il governo ha riconosciuto che anche se milioni e milioni di cittadini stanno prosperando durante il boom economico del paese, altri milioni sono rimasti indietro, con un'assistenza sanitaria che molti non possono permettersi. La sfida per la Cina è rafforzare il proprio sistema sanitario a tutto campo, ridurre le disparità e creare una situazione più equa per quanto riguarda l'accesso ai servizi sanitari per la popolazione in generale.
Allo stesso tempo, in un mondo sempre interconnesso, la Cina ha abbracciato la propria responsabilità nei confronti della salute pubblica globale, compreso il rafforzamento dei sistemi di sorveglianza volti a identificare e affrontare rapidamente la minaccia di malattie infettive come la SARS e l'influenza aviaria. Un'altra grande sfida è l'epidemia di HIV/AIDS, una priorità chiave per la Cina.
Il quotidiano tedesco Der Spiegel ha riferito che il principale leader cinese Xi Jinping ha fatto pressioni su Tedros Adhanom, direttore dell'Organizzazione mondiale della sanità, nel gennaio 2020 per evitare di emettere un avvertimento globale sull'epidemia di coronavirus. Il rapporto afferma che Xi ha esortato il capo dell'OMS a "ritardare un avvertimento globale" sulla pandemia e a non diffondere le informazioni sulla trasmissione del virus da uomo a uomo.Il personale dell'Ufficio dell'OMS in Cina sta lavorando insieme alle sue controparti nazionali nelle seguenti aree:
Controllo delle malattie non trasmissibili
Sorveglianza e risposta alle malattie trasmissibiliInoltre, esperti tecnici dell'OMS in aree specialistiche possono essere messi a disposizione a breve termine, su richiesta del governo cinese. La Cina è un membro attivo dell'OMS e ha dato preziosi contributi alla politica sanitaria globale e regionale. Esperti tecnici cinesi hanno contribuito all'OMS attraverso la loro appartenenza a vari comitati e gruppi consultivi di esperti tecnici dell'OMS.La Repubblica Popolare Cinese si definisce ufficialmente uno stato multietnico unitario e pertanto riconosce 56 gruppi etnici o Mínzú (民族). All'interno del paese il gruppo principale è quello Han, che include più del 92% della popolazione, mentre le altre 55 nazionalità si designano come minoranze. Oltre alle 56 etnie riconosciute, molti nativi della Cina classificano sé stessi come membri di gruppi non classificati e non riconosciuti.
La posizione ufficiale della RPC è che tutte queste etnie sono parte di una più grande, detta Zhonghua minzu, letteralmente "Etnia della Cina".
Anche se molte etnie possono essere viste come gruppi etnici la corrispondenza non è di una a uno. Per esempio, molti cinesi di etnia Hui sono indistinguibili dai cinesi di etnia Han eccetto per il fatto che i primi sono di religione islamica. Per contro, gli Hakka sono spesso intesi come un gruppo etnico, ma sono generalmente considerati membri dell'etnia Han.
I cinesi Han costituiscono la grande maggioranza della popolazione totale della Cina ma la distribuzione è molto irregolare; esistono quindi vaste zone della Cina occidentale in cui l'etnia Han è una minoranza. Inoltre la riunione di molti cinesi nella maggioranza Han oscura alcune delle grandi differenze linguistiche, culturali e razziali che sussistono tra persone all'interno di questo stesso gruppo.
La natura multietnica della Cina è il risultato in parte dei territori incorporati dalla Dinastia Qing, i cui imperatori erano essi stessi di etnia mancesi e non membri della maggioranza Han. Le teorie etniche cinesi sono pesantemente influenzate da quelle dell'Unione Sovietica. La politica ufficiale afferma di essere contro l'assimilazione e sostiene che ogni gruppo etnico deve avere il diritto di sviluppare i propri linguaggio e cultura.
Il grado di integrazione dei gruppi etnici di minoranza con la comunità nazionale varia largamente da gruppo a gruppo. Alcuni di essi, come i tibetani e gli uiguri provano tutt'oggi un forte sentimento di ostilità verso la maggioranza. Altri gruppi come gli Zhuang, gli Hui e l'etnia dei cinesi coreani sono invece ben integrati.
In ordine di popolazione, i 56 gruppi etnici ufficialmente riconosciuti dalla Repubblica Popolare Cinese sono:
A Codici in caratteri romani utilizzati in CinaB La popolazione comprende solo gli abitanti di Cina e Taiwan
Si noti che alcune di queste etnie mantengono fedi che non possono essere classificate distintamente. Le fedi predominanti sono:
Buddhismo: i Dai, Mongoli, Naxi (compresi i Mosuo), Tibetani e Yugun.
Islam: i Bonan, Dongxiang, Hui, Kazak, Kirgiz, Salar, Tajik, Tatar, Uygur e UzbekL'Islam viene professato in Cina dal VII secolo d.C. I musulmani sono un gruppo minoritario nel paese in quanto rappresentano dallo 0,45 al 2,85 % della popolazione totale secondo varie stime. Sebbene i musulmani hui siano il gruppo più numeroso, la più grande concentrazione di essi si trova nello Xinjiang, abitato da un significativo numero di uiguri. Altre minoranze islamiche consistenti risiedono nelle province del Ningxia, Gansu e Qinghai. Delle 55 minoranze ufficialmente riconosciute in Cina, dieci di questi gruppi sono prevalentemente sunniti.
La via della seta, che era una serie di rotte commerciali interne che si estendevano in tutto il Mediterraneo fino all'Asia orientale, fu utilizzata per millenni fin dal 1000 a.C. Per più della metà di questo lungo periodo, la maggior parte dei commercianti era di religione musulmana e si spostava verso est, portando oltre che alle loro merci anche la loro cultura e le loro credenze. L'Islam fu una delle tante religioni che gradualmente iniziarono a diffondersi attraverso la via della seta durante il VII e il X secolo per via delle guerre, dei commerci e degli scambi diplomatici.
Secondo le cronache dei cinesi musulmani, l'Islam fu introdotto per la prima volta in Cina tra il 616 e il 618 d.C. dai sahaba ("compagni") del profeta islamico Maometto. L'introduzione dell'Islam avvenne principalmente attraverso due percorsi: da sud-est seguendo un percorso stabilito fino a Canton e da nord-ovest attraverso la via della seta. Sa'ad ibn Abi Waqqas, Suhayla Abuarja, Hassan ibn Thabit e il tabi'een Uwais al-Qarani tornarono in Cina dall'Arabia nel 637 d.C. tramite la rotta Yunan-Manipur-Chittagong, quindi raggiunsero l'Arabia via mare. Alcune fonti datano l'introduzione dell'Islam in Cina nel 650 d.C., ovvero durante il terzo soggiorno di Sa'd ibn Abi Waqqas, quando fu inviato ufficialmente presso l'imperatore Gao Zong durante il regno del califfo ʿUthmān b. ʿAffān. Gao Zong ordinò che fosse costruita la moschea di Huaisheng a Canton in memoria di Maometto, la prima del paese. Gli storici laici moderni tendono a dire che non ci sono prove che lo stesso Waqqās sia mai venuto in Cina, ma piuttosto credono che i diplomatici e i mercanti musulmani siano arrivati nella Cina governata dai Tang entro pochi decenni dall'inizio dell'Egira.
La prima dinastia Tang aveva una cultura cosmopolita, con intensi contatti con l'Asia centrale e con comunità significative di mercanti dell'Asia centrale e occidentale (originariamente non musulmani) residenti nelle città cinesi che contribuirono alla diffusione dell'Islam. I primi grandi insediamenti musulmani in Cina erano abitati da mercanti arabi e persiani con comunità musulmane mercantili relativamente ben consolidate, anche se alquanto segregate, esistenti nelle città portuali di Guangzhou, Quanzhou e Hangzhou sulla costa sud-orientale della Cina, così come nei centri interni come Chang'an, Kaifeng e Yangzhou durante l'era Tang e soprattutto Song. È registrato nel 758 che i pirati arabi e persiani, che probabilmente avevano la loro base in un porto dell'isola di Hainan, saccheggiarono Canton, facendo deviare parte del commercio verso il Vietnam del nord e l'area di Chaozhou, vicino al confine col Fujian. Nel 760 le truppe imperiali uccisero i mercanti arabi e persiani per la loro ricchezza in quello che divenne noto come massacro di Yangzhou, indi intorno all'879 i ribelli uccisero tra i 120.000 e i 200.000 stranieri, tra cui arabi e persiani, nel massacro di Canton. Si ritiene che per via del loro cruciale ruolo nel commercio i musulmani non fossero vittime della grande persecuzione antibuddista dell'845, nonostante fossero stati perseguitati anche gli zoroastriani e i cristiani nestoriani.Nel 751 l'impero abbaside sconfisse la dinastia Tang nella battaglia del Talas, segnando la fine dell'espansione Tang verso ovest e determinando il controllo musulmano della Transoxiana per i successivi 400 anni. Tuttavia, il controllo arabo terminò nell'821 quando i Tahiridi presero il potere, indi susseguirono i turchi nel 977 sotto i Ghaznavidi fino al 1124, quando i Qara Khitai conquistarono la regione.
Durante la dinastia Song i musulmani erano arrivati a svolgere un ruolo importante nel campo dell'importazione e dell'esportazione, tant'è che la carica di direttore generale della navigazione era costantemente ricoperta da un musulmano. Nel 1070 l'imperatore Song Shenzong invitò 5.300 uomini musulmani di Bukhara a stabilirsi in Cina per creare una zona cuscinetto al confine con l'area governata dalla dinastia Liao nel nord-est. Questi musulmani si stabilirono tra la capitale Kaifeng e Yenching (l'odierna Pechino) ed erano guidati dal principe Amir Sayyid "Su-fei-er", definito il "padre" della comunità musulmana in Cina. Prima di lui l'Islam era chiamato dai cinesi Tang e Song Dashi fa ("legge degli arabi") e in seguito venne coniata l'espressione Huihui Jiao ("religione degli hui").
Pu Shougeng, un funzionario musulmano dei Song, disertò per aiutare gli Yuan a conquistare la Cina meridionale. Nel 1276 i fedelissimi dei Song lanciarono un'offensiva contro i mongoli intenti a conquistare Fuzhou. Pu Shougeng mobilitò le truppe delle comunità straniere, che uccisero la famiglia imperiale e i fedeli dell'imperatore nella città, e fu nominato commissario militare per il Fujian e il Guangdong. Tuttavia i mongoli Yuan si rivoltarono contro la famiglia di Pu Shougeng e i musulmani in quella che fu la ribellione di Ispah. Le moschee e altri edifici in stile non cinese furono quasi tutti distrutti.
Ai piedi del monte Lingshan si trovano le tombe di due dei quattro compagni che il profeta Maometto inviò a est per diffondere l'Islam. Conosciute come le "tombe sacre", ospitano i seguaci Sa-Ke-Zu e Wu-Ko-Shun. Si crede che l'imam Asim sia stato uno dei primi missionari islamici in Cina. Il sito del santuario comprende la presunta tomba dell'imam, una moschea e diverse tombe correlate. Vi è anche un mazaar dell'imam Jafar Sadiq.
Hamada Hagras afferma che "con la Cina unificata sotto la dinastia Yuan i commercianti potevano circolare liberamente nel paese. I mongoli erano consapevoli dell'impatto positivo che il commercio era in grado di portare e desideravano migliorare le infrastrutture cinesi per garantire il flusso delle merci. Uno dei principali progetti fu la riparazione e l'inaugurazione del Gran Canale che collegava Khanbaliq (l'odierna Pechino) a nord con Hangzhou sulla costa sudorientale. La posizione strategica di Ningbo situata sulla costa centrale e alla fine del Canale incrementò lo sviluppo mercantile della costa orientale. Il Canal Grande contribuì significativamente alla diffusione dell'Islam nelle città della costa orientale cinese."
Durante la dinastia Yuan fondata dai mongoli (1271-1368) molti musulmani si trasferirono in Cina e godettero di uno status elevato insieme ai cristiani e agli ebrei dell'Asia occidentale, a differenza dei nativi cinesi han. I mongoli reclutarono e trasferirono con la forza centinaia di migliaia di immigrati musulmani dall'Asia occidentale e centrale per aiutarli ad amministrare il loro impero in rapida espansione. I funzionari imperiali erano uiguri, arabi, persiani e buddisti ed erano noti come semu [色目] ("vari colori degli occhi"). Gli studiosi musulmani si occuparono della creazione del calendario e di astronomia, e l'architetto Yeheidie'erding (Amir al-Din) progettò la costruzione della capitale della dinastia Yuan Dadu.Il termine hui ha origine dalla parola mandarina "huihui" che venne usata per la prima volta durante la dinastia Yuan per descrivere i residenti arabi, persiani e centroasiatici in Cina. Molti dei commercianti e soldati musulmani che si stabilirono in Cina sposarono donne cinesi, dando origine agli hui, che letteralmente significa "musulmani di lingua cinese".
Gengis Khan e i suoi successori proibirono le pratiche islamiche, come la macellazione halal e la circoncisione, e definì apertamente i musulmani e gli ebrei come "schiavi" costringendoli a seguire le pratiche alimentari mongole. Verso la fine della dinastia Yuan i generali musulmani si unirono ai cinesi han nella ribellione contro i mongoli guidati dal fondatore della dinastia Ming, l'imperatore Hongwu. Ad alcuni musulmani venne dato un nome che in cinese significava "caserma" o "grazie" in segno di gratitudine per la sconfitta dei mongoli.
Anche i musulmani della classe semu si ribellarono contro la dinastia Yuan nella ribellione di Ispah, ma vennero sconfitti dal comandante Chen Youding. I semu persero i loro privilegi verso la fine del periodo Yuan. Nel 1328 i qadi furono aboliti dopo le limitazioni subite a partire dal 1311, e nel 1340 fu promulgata una legge secondo cui tutti i matrimoni dovevano seguire le regole confuciane, un provvedimento che andava in contrasto con una legge del 1329 che esentava dalle tasse tutti i santi e i chierici stranieri, compresi i musulmani. A metà del XIV secolo questo fece sì che i musulmani incitassero alla ribellione contro il dominio Yuan e si unissero ai gruppi ribelli. Tra il 1357 e 1367 la guarnigione persiana musulmana Yisibaxi diede inizio alla ribellione di Ispah contro la dinastia Yuan a Quanzhou e nel Fujian meridionale. I mercanti persiani Amid ud-Din (Amiliding) e Saif ud-Din (Saifuding) guidarono la rivolta, ma vennero assassinati dal funzionario persiano Yawuna, che prese il controllo delle forze ribelli musulmane. La ribellione fu repressa a Fuzhou nel 1367 dopo che un ufficiale musulmano di nome Jin Ji disertò in favore delle forze imperiali.
Le conseguenze della ribellione di Ispah videro il generale Yuan Chen Youding massacrare i musulmani a Quanzhou. Molti musulmani si rifugiarono a Giava e in altri luoghi del sud-est asiatico per sfuggire ai massacri, alcuni mercanti persiani e arabi fuggirono all'estero con le navi, mentre altri che avevano assimilato la cultura cinese furono espulsi o si rifugiarono nelle moschee di Quanzhou. Le genealogie delle famiglie musulmane sopravvissute alla transizione sono la principale fonte di informazioni sulla ribellione. Ibn Battuta aveva visitato la grande comunità musulmana multietnica di Quanzhou prima della ribellione di Ispah del 1357.
La comunità musulmana di Quanzhou fu bersagliata dalla rabbia popolare. Nelle strade vi fu un massacro su vasta scala di occidentali e musulmani "dal naso grosso", come riportato in un resoconto genealogico di una famiglia musulmana. L'era di Quanzhou in qualità di porto commerciale internazionale dell'Asia giunse alla fine, così come il ruolo commerciale dei musulmani che vi risiedevano. Alcuni di questi ultimi fuggirono, mentre altri si nascosero nonostante le leggi più permissive emanate dagli imperatori Ming.
La politica dei Ming nei confronti della religione islamica era tollerante, per quanto le minoranze etniche fossero costrette a un processo di integrazione attraverso il matrimonio forzato. I musulmani potevano praticare la loro religione, ma se appartenevano ad altri gruppi etnici erano tenuti per legge a sposarsi con gli han, che spesso si convertivano all'Islam.
I matrimoni tra i musulmani e i cinesi han delle classi elevate erano rari, in quanto gli uomini han di altro rango si rifiutavano di sposare donne musulmane e proibivano alle loro figlie di sposare uomini musulmani, poiché non volevano convertirsi a causa del loro status superiore. Solo gli uomini cinesi han delle classi inferiori erano disposti a convertirsi una volta sposata una donna hui. La legge Ming consentiva agli uomini e alle donne cinesi han di non dover sposare gli hui e di sposarsi solo tra loro, mentre gli uomini e le donne hui dovevano sposare un coniuge che non fosse della loro etnia.Per quanto l'imperatore Yongle avesse promulgato dei decreti volti a proteggere i musulmani, a questi ultimi fu vietato di adottare cognomi cinesi. Inoltre suo padre Hongwu limitò il commercio marittimo da Quanzhou a Ryukyu in favore di Canton, che avrebbe monopolizzato le rotte marine del sud negli anni 1370 e 1403-1474. Fino alla fine del XVI secolo il commercio privato fu vietato.
Gli oghuz turkmeni salar si trasferirono da Samarcanda a Xunhua, nel Qinghai, dove si convertirono e sposarono donne tibetane. I salar praticavano la stessa variante gedimu (gedem) dell'Islam sunnita del popolo hui e adottarono molte delle loro tradizioni, come gli ordini sufi naqshbandi. Ma Laichi inoltre introdusse tra i salar l'ordine khafiyya.Era raro che un salar sposasse un cinese han, per quanto usassero i loro cognomi. Le cerimonie nunziali, i funerali, i riti di nascita e le preghiere erano condivisi tra i salar e gli hui, tuttavia la lingua e la cultura salar furono fortemente influenzate nel XIV e XVI secolo dai matrimoni con mongoli e tibetani non musulmani. Alcuni di essi erano poliglotti e parlavano mongolo, cinese e tibetano per via dei commerci durante i periodi Ming, Qing e all'inizio del XX secolo intorno al Ningxia e al Gansu.I salar convertirono anche i tibetani kargan provenienti da Samarcanda. Nel Qinghai orientale e nel Gansu alcune donne tibetane continuarono a professare il buddismo lamaista nonostante avessero contratto matrimonio con dei musulmani.
Durante la tarda dinastia Ming i musulmani continuarono ad essere influenti negli ambienti governativi. Si ritiene che sei dei generali più fidati dell'imperatore Hongwu fossero musulmani, incluso Lan Yu che nel 1388 guidò le truppe imperiali fuori dalla grande muraglia contro i mongoli. Hongwu inoltre scrisse L'elogio delle cento parole in favore dell'Islam e ordinò l'erezione di diverse moschee nelle due capitali Xijing e Nanchino, nonché nel sud dello Yunnan, nel Fujian e nel Guangdong. Uno degli uomini più fidati di suo figlio Yongle fu il musulmano Zheng He, il quale guidò sette spedizioni nell'Oceano Indiano dal 1405 al 1433. Tuttavia, le politiche isolazioniste dei Ming limitarono i flussi migratori dei paesi islamici, e i musulmani residenti nell'impero che discendevano da una precedente immigrazione iniziarono ad assimilarsi parlando cinese e adottando nomi e cultura han. L'architettura delle moschee iniziò a fondersi con lo stile tradizionale cinese e Nanchino divenne un importante centro per gli studi islamici.
Ai musulmani di Pechino fu concessa la libertà di culto a differenza dei buddisti e dei cattolici tibetani. Un editto contro la macellazione dei maiali portò a ipotizzare che l'imperatore Zhengde si fosse convertito all'Islam, essendo solito a servirsi di eunuchi musulmani per la produzione di porcellane con iscrizioni persiane e arabe. Le speculazioni sulla sua conversione sono evidenziate assieme al suo comportamento eccessivo e dissoluto con le sue concubine di origine straniera. Le ragazze musulmane dell'Asia centrale erano le favorite di Zhengde, mentre Xuande si circondava di concubine coreane.
La dinastia Qing guidata dai manciù (1636-1912) subì molteplici rivolte, di cui alcune guidate da musulmani. Nel 1646 gli islamici Milayin e Ding Guodong si unirono ai Ming contro i Qing per riportare sul trono il principe Zhu Shichuan. Assieme a loro vi furono il sultano Sa'id Baba di Hami e suo figlio Turumtay, nonché i popoli tibetani e gli han. Dopo aspri combattimenti e negoziati nel 1649 fu firmata una resa, Milayan e Ding giurarono fedeltà ai Qing e divennero membri dell'esercito. Durante le successive ribellioni dei fedeli ai Ming nella Cina meridionale i Qing furono costretti a ritirare le loro forze dal Gansu e Milayan e Ding disertarono. Seguì una dura repressione da parte dei Qing con 100.000 morti in battaglia.
A Canton sono siti i monumenti nazionali conosciuti come "Il trio leale dei musulmani", ovvero le tombe dei musulmani che si schierarono con i Ming ricordati come martiri. Questi ribelli erano noti come Jiaomen sanzhong ("i tre difensori della fede").L'imperatore Kangxi aizzò i sentimenti islamofobi tra i mongoli del Qinghai per ottenere sostegno contro il leader zungaro oirato Galdan, affermando che quest'ultimo si fosse convertito all'Islam e che stesse tramando con gli hui e i salar contro i buddisti e il Dalai Lama.
Altre ribellioni represse dalle truppe imperiali furono la rivolta jahriyya contro i khafiyya, la ribellione degli ush del 1765 degli uiguri contro i manciù, l'invasione di Jahangir Khoja avvenuta in risposta agli stupri delle donne uigure da parte dei Qing, e la rivolta dei panthay (1856-1873) durante la quale molti musulmani furono condannati a morte tramite il lingchi.
Altre rivolte furono causate da violente e sanguinose lotte intestine tra i vari gruppi musulmani come i gedimu, i khafiya e gli jahriyya. La ribellione nello Yunnan avvenne a causa della repressione dei funzionari Qing, provocando in particolare la rivolta dei dungani avvenuta principalmente nello Xinjiang, nello Shaanxi e nel Gansu dal 1862 al 1877. Ciò nonostante, tutte queste rivolte non sembrano aver avuto alcun effetto diretto sui musulmani dell'Henan.Molti musulmani come Ma Zhan'ao, Ma Anliang, Dong Fuxiang, Ma Qianling e Ma Julung si unirono ai Qing e aiutarono il generale Zuo Zongtang a sterminare i ribelli musulmani. Durante una seconda rivolta dungana nel 1896 i musulmani fedeli alla corona come Dong Fuxiang, Ma Anliang, Ma Guoliang, Ma Fulu e Ma Fuxiang soppressero e massacrarono i ribelli guidati da Ma Dahan, Ma Yonglin e Ma Wanfu. Inoltre, l'esercito musulmano dei Kansu Braves guidato dal generale Dong Fuxiang combatté contro gli stranieri durante la ribellione dei Boxer. Oltre a inviare i criminali han nello Xinjiang, i Qing esiliarono i criminali mongoli, russi e musulmani dalla Mongolia e dall'Asia interna verso la Cina orientale dove avrebbero vissuto in schiavitù nelle guarnigioni han a Canton.
Nel primo decennio del Novecento si stima che vi fossero 20 milioni di musulmani nella Cina delle 18 province. Quasi la metà di essi risiedeva nel Gansu, oltre un terzo nello Shaanxi e il resto nello Yunnan.Gli hui dello Shaanxi sostennero la rivoluzione cinese del 1911, mentre quelli del Gansu si schierarono al fianco dell'impero Qing. Gli hui di Xi'an si unirono ai rivoluzionari han nel massacrare l'intera popolazione manciù della città. Molte donne mancesi divennero schiave del ceto benestante han oppure mogli degli han appartenenti ai ceti inferiori, altre invece furono catturate dagli hui di Xi'an e si convertirono all'Islam.La dinastia Qing cadde nel 1912 in favore della Repubblica di Cina fondata da Sun Yat-sen, il quale immediatamente proclamò l'uguaglianza dei popoli han, hui, manciù, mongoli e tibetani. Le relazioni tra questi popoli migliorarono e crebbero le interazioni con i paesi esteri. Nel 1912 nella capitale Nanchino fu costituita la Federazione musulmana cinese. Organizzazioni simili si formarono a Pechino (1912), Shanghai (1925) e Jinan (1934).
Durante il governo del Kuomintang i signori della guerra musulmani come la cricca Ma furono nominati governatori militari delle province del Qinghai, del Gansu e del Ningxia. Ad esempio Bai Chongxi fu un generale musulmano e ministro della Difesa cinese.
Durante la seconda guerra sino-giapponese i nipponici distrussero 220 moschee e uccisero innumerevoli hui nell'aprile 1941, tra cui quelli di Dachang. Durante il massacro di Nanchino le moschee furono riempite di cadaveri hui e furono bersaglio delle truppe nipponiche che le imbrattavano con grasso di maiale. Gli hui erano costretti a macellare i maiali per nutrire i soldati e le ragazze divennero schiave sessuali. I cimiteri musulmani furono distrutti per ragioni militari.Nel 1937, durante la battaglia di Pechino-Tientsin, il governo cinese ricevette un telegramma dal generale musulmano Ma Bufang che era pronto a combattere i giapponesi. Immediatamente dopo l'incidente del ponte di Marco Polo Ma Bufang inviò a est una divisione di cavalleria guidata dal generale musulmano Ma Biao, principalmente composta da salar.Nel 1939 almeno 33 hui avevano studiato all'Università Al-Azhar del Cairo. Prima della guerra sino-giapponese del 1937 esistevano più di cento periodici musulmani conosciuti. Sebbene la regione di Linxia fosse rimasta un centro di attività religiose, molte attività culturali musulmane si erano spostate a Pechino. I musulmani prestarono servizio a lungo nell'Esercito Rivoluzionario Nazionale e raggiunsero posizioni di rilievo. I musulmani del Kuomitang che vivevano nel nord-ovest della Cina insorsero senza successo contro i comunisti dal 1950 al 1958, dopo la fine della guerra civile cinese.
Con l'istituzione della Repubblica Popolare Cinese nel 1949 tutte le religioni furono represse, in particolare durante la rivoluzione culturale (1966-1976). Numerosi luoghi di culto, comprese le moschee, vennero distrutti.Nell'incidente di Shadian del 1975 gli hui furono gli unici a ribellarsi su larga scala durante la rivoluzione culturale. L'Esercito Popolare di Lliberazione massacrò 1.600 musulmani con i MIG. Dopo la caduta della Banda dei Quattro il governo accusò i musulmani e altri gruppi religiosi di aver alimentato superstizioni e di promuovere tendenze antisocialiste. Solo nel 1978 le politiche islamofobe si attenuarono.Con l'avvento di Deng Xiaoping nel 1979 a tutte le minoranze fu concessa la libertà di usare la propria lingua parlata e scritta, di sviluppare la propria cultura e istruzione e di praticare la propria religione. Mai a così tanti musulmani cinesi era stato concesso di recarsi in pellegrinaggio alla Mecca.I separatisti uiguri cercarono di ricostituire lo stato del Turkestan orientale nato negli anni '30, sostenuti dall'Unione Sovietica durante la crisi sino-sovietica. Con il crollo dell'URSS la Cina temette potenziali obiettivi separatisti della maggioranza musulmana nello Xinjiang. Se dal 1979 al 1989 a Turpan furono costruite 350 moschee, 30 anni dopo il governo avrebbe costruito dei campi di "rieducazione" per internare i musulmani.Nel 1989 il governo cinese censurò un libro intitolato Xing Fengsu ("Usanze sessuali") che insultava l'Islam e arrestò i suoi autori dopo varie proteste degli hui a Lanzhou e a Pechino. La polizia aizzò gli hui a prendere parte a roghi pubblici delle copie del libro mentre i manifestanti uiguri furono imprigionati. A partire dagli anni '80 agli hui fu permesso di frequentare le scuole private islamiche, a differenza degli abitanti dello Xinjiang per via dei sentimenti separatisti ivi presenti.
I musulmani hui godono della libertà di culto, mentre gli uiguri dello Xinjiang subiscono controlli più severi.Ci sono circa 24.400 moschee nello Xinjiang, una media di una moschea ogni 530 musulmani, che è superiore al numero di chiese per cristiano in Inghilterra.A marzo 2014 i media di massa cinesi hanno stimato che v'erano circa 300 cinesi musulmani attivi nei territori dell'ISIS. Il governo cinese ha dichiarato nel maggio 2015 che non avrebbe tollerato alcuna forma di terrorismo ai fini della salvaguardia della pace, della sicurezza e della stabilità globale.Nei cinque anni fino al 2017, nello Xinjiang è stato registrato un aumento del 306% degli arresti, che hanno rappresentato il 21% del totale nazionale, nonostante nella regione vi abiti appena l'1,5% della popolazione totale. Nel 2017 si sono registrati circa 227.882 arresti nello Xingjang. Nell'agosto 2018 le autorità hanno vietato agli uiguri di portare la barba lunga e di indossare il velo e le vesti islamiche. Tutti i proprietari di veicoli hanno dovuto installare dei dispositivi di localizzazione GPS.La National Public Radio ha riferito che dal 2018 al 2020 la repressione dei musulmani non uiguri si è intensificata. Gli imam possono praticare l'Islam solo all'interno della regione in cui è registrata la loro famiglia. Prima di queste restrizioni la Cina aveva centinaia di imam itineranti. Il governo cinese ha costretto quasi tutte le moschee del Ningxia e dell'Henan a rimuovere le cupole e le iscrizioni arabe. Nel 2018 nuove restrizioni linguistiche hanno costretto centinaia di scuole di arabo nel Ningxia e a Zhengzhou a chiudere.
I musulmani vivono in ogni regione della Cina. I numeri più elevati si registrano nelle province nordoccidentali dello Xinjiang, del Gansu e del Ningxia, con gruppi significativi anche nello Yunnan e nell'Henan. I gruppi più numerosi in ordine decrescente sono gli hui (9.8 milioni nel censimento dell'anno 2000 o il 48% del numero di musulmani ufficialmente tabulato), uiguri (8,4 milioni, 41%), kazaki (1,25 milioni, 6,1%), dongxiang (514.000, 2,5%), kirghisi (144.000), uzbeki (125.000), salar (105.000), tagiki (41.000), bonan (17.000) e tatari (5.000). A questi si aggiungono i musulmani tibetani che vanno ufficialmente classificati insieme al popolo tibetano.
L'aplogruppo del cromosoma Y O3-M122 dell'Asia orientale si trova in grandi quantità in altri musulmani vicini agli hui come i dongxiang, i bo'an e i salar. La maggior parte dei tibeto-birmani, degli han e degli hui del Ningxia e del Liaoning condividono cromosomi Y paterni di origine dell'Asia orientale che non sono correlati ai mediorientali e agli europei. In contrasto con i lontani mediorientali ed europei con i quali i musulmani della Cina non sono imparentati, gli asiatici orientali, i cinesi han e la maggior parte degli hui e dei dongxiang di Linxia condividono più geni tra loro. Ciò indica che le popolazioni native dell'Asia orientale si sono convertite all'Islam e sono state culturalmente assimilate a queste etnie, e che le popolazioni musulmane cinesi perlopiù non sono discendenti da popolazioni straniere come affermato da alcuni resoconti, mentre solo una piccola minoranza di essi lo è.
Uno studio del 2009 condotto dal Pew Research Center ha concluso che ci sono 21.667.000 musulmani in Cina, pari all'1,6% della popolazione totale. Secondo il CIA World Factbook, circa l'1-2% della popolazione totale in Cina è musulmana. I conteggi del censimento del 2000 implicano che potrebbero essercene fino a 20 milioni. Secondo SARA ci sono circa 36.000 luoghi di culto islamici, più di 45.000 imam e 10 scuole islamiche nel paese. La politica cinese di pianificazione familiare consente alle minoranze, compresi i musulmani, di avere fino a due figli nelle aree urbane e da tre a quattro figli nelle aree rurali.Una prima stima storica della popolazione musulmana dell'allora Impero Qing appartiene al missionario cristiano Marshall Broomhall. Nel suo libro pubblicato nel 1910 riporta stime per ciascuna provincia, basate sui resoconti dei missionari che vi lavoravano. Broomhall ammette l'inadeguatezza dei dati per lo Xinjiang, stimando la sua popolazione musulmana (praticamente l'intera popolazione della provincia all'epoca) nell'intervallo da 1.000.000 (basato sul numero totale di 1.200.000 della popolazione nello Statesman's Yearbook) a 2.400.000. Inoltre riporta numeri da 2.000.000 a 3.500.000 per il Gansu (che allora includeva anche l'odierna Ningxia e parti del Qinghai), da 500.000 a 1.000.000 per lo Zhili (Pechino, Tientsin e l'Hebei), da 300.000 a 1.000.000 per lo Yunnan e numeri inferiori per altre province, fino a 1.000 nel Fujian. Per la lMongolia (allora parte dell'Impero Qing) prende un intervallo arbitrario da 50.000 a 100.000. Riassumendo, il totale complessivo stimava dai 4.727.000 ai 9.821.000 musulmani in tutto l'Impero Qing dei suoi ultimi anni, ovvero poco più dell'1-2% della popolazione. L'edizione del 1920 del New International Yearbook: A Compendium of the World's Progress indicava tra 5.000.000 e 10.000.000 il numero totale dei musulmani nella Repubblica di Cina.
Alcuni generali hui come Ma Fuxiang, Ma Hongkui e Ma Bufang hanno finanziato scuole o studenti che si recavano all'estero. Gli imam Hu Songshan e Ma Linyi furono rilevanti nella riforma dell'istruzione islamica in Cina.
I funzionari musulmani del Kuomintang del governo della Repubblica di Cina sostennero l'Accademia degli insegnanti di Chengda, che inaugurò una nuova era dell'istruzione islamica in Cina, promuovendo il nazionalismo e la lingua cinese tra i musulmani e integrandoli pienamente negli aspetti principali della società. Il Ministero dell'Istruzione finanziò la Federazione islamica per la salvezza nazionale cinese, il cui presidente era il generale Bai Chongxi. 40 scuole primarie sinoarabe furono fondate nel Ningxia dal suo governatore Ma Hongkui.L'imam Wang Jingzhai fu uno dei primi cinesi dell'età moderna a studiare in Medio Oriente e contribuì a educare gli abitanti delle province dell'Henan, dell'Hebei e dello Shandong che erano rimaste al di fuori della tradizionale roccaforte dell'istruzione musulmana nel nordovest della Cina e dove le condizioni di vita erano più precarie.Gli hui delle pianure centrali (Zhongyuan) differivano nella loro visione dell'istruzione delle donne rispetto a quelli delle province nordoccidentali. Difatti nell'Henan erano storicamente presenti delle moschee femminili e l'istruzione religiosa per le donne era garantita, al contrario delle province nordoccidentali nelle quali l'istruzione femminile fu introdotta solo negli anni '20. Dopo l'invasione giapponese molti rifugiati musulmani ripararono nel nord ovest contribuendo ulteriormente alla nascita di nuove comunità femminili e di nuove scuole, anche se ciò non convolse gli hui locali che continuarono a mantenere i loro usi.
La stragrande maggioranza dei cinesi musulmani è sunnita. Una caratteristica importante di alcune comunità musulmane in Cina è la presenza di donne imam. Lo studioso islamico Ma Tong riporta che i 6.781.500 hui seguono prevalentemente la forma ortodossa dell'Islam aderendo principalmente all'hanfismo maturista. Oltre a ciò vi è una grande minoranza sufi composta dal 21% di Yihewani, 10,9% di Jahriyya, 7,2% di Khuffiyya, 1,4% di Qadariyya e 0,7% di Kubrawiyya. I musulmani cinesi sciiti sono per lo più ismailiti, tra i quali vi sono i tagiki delle aree di Tashkurgan e i sarikoli dello Xinjiang.
L'ammiraglio Zheng He compì l'hajj durante uno dei suoi viaggi tra il 1401 e il 1433. Altri cinesi musulmani potrebbero aver compiuto il pellegrinaggio alla Mecca nei secoli successivi, anche se le informazioni al riguardo sono carenti. Uno dei generali che si recò alla Mecca fu Ma Lin, mentre Ma Fuxiang e Ma Linyi finanziarono l'hajj dell'imam Wang Jingzhai nel 1921.
Con le restrizioni imposte durante la rivoluzione culturale i cinesi musulmani dovettero recarsi in Pakistan per compiere l'hajj. Oggi circa 10.000 persone all'anno si recano alla Mecca con un record di 10.700 pellegrini attestatosi nel 2007. Nel 2019 oltre 11.000 residenti dello Xinjiang hanno compiuto il pellegrinaggio.
Istituita dal governo, l'Associazione islamica cinese rappresenta i cinesi musulmani a livello nazionale. Alla riunione inaugurale dell'11 maggio 1953 a Pechino erano presenti rappresentanti di 10 nazionalità della Repubblica popolare cinese. L'associazione doveva essere gestita da 16 leader religiosi islamici incaricati di dare "un'interpretazione corretta e autorevole" del credo e del canone islamico. Il suo compito è compilare e diffondere discorsi ispiratori e aiutare gli imam a migliorare sé stessi e a controllare i sermoni fatti dai religiosi in tutto il paese.
Si riportano alcune delle concessioni religiose per i musulmani:
Alle comunità musulmane è consentito avere dei cimiteri separati
Le coppie musulmane possono sposarsi davanti a un imam
Ai lavoratori musulmani sono consentite le vacanze durante le principali feste religiose
I cinesi musulmani possono compiere il pellegrinaggio alla Mecca.
La conquista mongola dell'Eurasia nel XIII secolo fu fondamentale nel portare nell'impero cinese le tradizioni culturali dell'Asia centrale e occidentale. In Cina l'Islam influenzò notevolmente la tecnologia, le scienze, la filosofia e le arti. Ad esempio i cinesi appresero conoscenze mediche islamiche come la guarigione delle ferite e l'analisi delle urine. Tuttavia, i cinesi non furono gli unici a beneficiare degli scambi culturali della via della seta. Nell'Islam sono evidenti alcune caratteristiche dell'arte buddhista, come la presenza di figure umane nei dipinti che si pensava fossero proibiti.Prendendo l'impero mongolo eurasiatico come punto di partenza, l'etnogenesi degli hui può anche essere tracciata attraverso l'emergere di tradizioni musulmane distintamente cinesi nell'architettura, nel cibo, nell'epigrafia e nella letteratura islamica, che si sono protratte fino ai giorni nostri.
In cinese la moschea è chiamata qīngzhēn sì (清真寺, "tempio della pura verità"). La moschea Huaisheng, la Grande Moschea di Xi'an e la Grande Moschea del Sud di Jinan non replicano molte delle caratteristiche spesso associate all'arte islamica tradizionale, seguendo invece i canoni dell'architettura tradizionale cinese. Una caratteristica importante nell'architettura cinese è la sua enfasi della simmetria, visibile dai palazzi alle moschee, che conferisce un senso di grandezza. Ciò non avviene nella progettazione dei giardini, che tendono ad essere il più asimmetrici possibile. Come per i dipinti delle pergamene cinesi, il principio alla base della composizione del giardino è quello di creare un flusso duraturo.
Gli edifici cinesi possono essere costruiti con mattoni, ma le strutture in legno sono le più comuni in quanto hanno una maggiore resistenza ai terremoti, pur essendo vulnerabili al fuoco. Il tetto di un tipico edificio cinese è curvo e ve ne sono rigorose classificazioni paragonabili agli ordini classici delle colonne europee. Come in tutte le regioni, l'architettura islamica cinese riflette l'architettura locale nel suo stile. Nella Cina occidentale le moschee assomigliano a quelle del Medio Oriente, con minareti alti e slanciati, archi sinuosi e tetti a cupola, mentre nel nordovest le moschee hanno tetti svasati in stile cinese incastonati in cortili murati a cui si accede attraverso archi con cupole in miniatura e minareti. La prima moschea costruita in Cina fu la Grande Moschea di Xi'an, fondata durante la dinastia Tang nel VII secolo.
I mercanti arabi e persiani che giunsero in Cina durante le dinastie Tang e Song introdussero nel paese la dieta musulmana. La cucina sino-islamica fa uso di carne di montone e agnello e ha ereditato i diversi metodi di cottura della cucina cinese, come la brasatura, l'arrosto, la cottura a vapore e gli stufati. Ogni regione mantiene il proprio stile e le proprie caratteristiche. I ristoranti sino-islamici sono frequentati sia da musulmani che da cinesi han.
Il sini è una forma calligrafica islamica cinese per la scrittura araba. Può riferirsi a qualsiasi tipo di calligrafia islamica cinese, ma è comunemente usata per creare effetti spessi e affusolati, proprio come la calligrafia cinese. È ampiamente utilizzato nelle moschee della Cina orientale e in misura minore nel Gansu, nel Ningxia e nello Shaanxi.
Lo xiao'erjing è uno stile che viene usato per scrivere le lingue sinitiche come il mandarino o il dungano nell'alfabeto arabo. È usato occasionalmente da molte minoranze etniche che aderiscono alla fede islamica in Cina (perlopiù gli hui, ma anche i dongxiang e i salar) e in precedenza dai loro discendenti dungani dell'Asia centrale.
Gli hui inventarono e adattarono molti stili di wushu come il bajiquan, il piguazhang e il liuhequan. Tra le roccaforti del wushu musulmano vi era la contea di Cang, nell'Hebei. Questo tipo di arti marziali differivano molto dagli stili turchi praticati nello Xinjiang.
L'Han Kitab era una raccolta del XVIII secolo di testi islamici cinesi scritti dagli hui che sintetizzavano l'Islam e il confucianesimo. In esso vennero incluse anche le opere di Wu Sunqie, Zhang Zhong e Wang Daiyu.Pechino (AFI: /peˈkino/; in cinese 北京S, BěijīngP, lett. "capitale del nord", /pěitɕīŋ/ ) è la capitale della Cina e della municipalità omonima, è la terza città più popolosa della Cina e l'undicesima al mondo con i suoi 19 340 000 abitanti (dopo Chongqing e Shanghai per la Cina e dopo Chongqing, Shanghai e Delhi per l’Asia) ed è la seconda città più estesa del mondo per superficie con i suoi 16808 km². Inoltre, è la capitale di stato più popolosa al mondo. La sua area metropolitana raggiunge i 29 milioni di abitanti. L'intera municipalità ha dimensioni pari a poco più della metà del Belgio avendone però più del doppio degli abitanti. Confina esclusivamente con la provincia dell'Hebei e a sud-est con la municipalità di Tientsin.
Le colline dominano la municipalità di Pechino a nord, nord-ovest. I distretti di Yanqing County e Huairou, nella regione nord-ovest della municipalità, sono caratterizzati dalla catena dei monti Jundu. La parte occidentale della municipalità è incorniciata dalla catena montuosa di Xishan. A questa catena, lungo il confine con la provincia dell'Hebei, appartiene il monte Dongling, che con i suoi 2 303 metri è il punto più elevato della municipalità. I principali fiumi che scorrono all'interno della municipalità in direzione sud sono il fiume Yǒngdìng e il fiume Cháobái, parte del sistema fluviale di Haihe.
Il Gran Canale della Cina collega Pechino a Hangzhou e il Gran Canale del nord scorre dalla capitale verso il sistema dell'Hai He. La riserva di Miyun, situata lungo il tratto superiore del fiume Chaobai, costituisce la principale fonte di approvvigionamento idrico della città.
Il clima della città è fortemente continentale per via delle estati calde e umide, spesso molto afose e poco tollerabili anche da un punto di vista di inquinamento urbano, e degli inverni decisamente freddi se rapportati a una latitudine medio bassa, ma anche molto ventilati, relativamente soleggiati (in termini d'intensità solare, ma anche di durata del giorno) e secchi. Il clima estivo è influenzato dal monsone dell'Asia orientale e il clima invernale risente dell'anticiclone russo-siberiano. Le temperature medie in gennaio oscillano tra i -7 e i -4 °C; in luglio variano tra i 25 e i 26 °C. Le precipitazioni annue sono di 600 mm in media.
Le attività industriali e il traffico automobilistico sono le principali cause di un forte inquinamento atmosferico. 
A tutti è noto lo sviluppo economico e industriale della Cina di questi ultimi anni: egualmente fa notizia ogni anno, nei primi mesi, quando la temperatura e l'umidità sono più presenti sul territorio, la densa nebbia che avvolge Pechino e la regione attorno alla capitale. Negli anni tra il 2007 e il 2013 le rilevazioni dei mesi di gennaio e febbraio hanno accertato che la nebbia si estende su di un territorio 30 volte più grande dell'Italia. La nebbia impedisce al sole di far passare la sua luce, non è consigliabile respirarla perché contiene polveri sottili e residui della combustione del carbone. Si tratta degli sfridi della lavorazione legata al ciclo di produzione di energia e della lavorazione siderurgica, la quale viene generata usando grandi centrali a carbone che unite alle ciminiere industriali e agli altoforni riempiono l'atmosfera delle loro pericolose emissioni.
L'erosione dei deserti settentrionali e occidentali della Cina e la deforestazione della municipalità di Pechino provocano tempeste di sabbia che affliggono periodicamente la città. Una Pechino molto meno conosciuta è invece quella sotterranea: nel sotterraneo di Pechino si trovano infatti una serie di cunicoli sotterranei scavati dai civili (per riparo) nel momento in cui si era alle soglie di una guerra (poi scampata) con l'Unione Sovietica.
Il toponimo Běijīng significa letteralmente "capitale del nord", analogamente a Nanchino (南京S, NánjīngP, lett. "capitale del sud"). Il nome "Pechino" compare negli scritti di Matteo Ricci nel 1615.In passato il nome è cambiato diverse volte. Dal 1928 al 1949 la città era conosciuta come Peiping (北平S, BěipíngP, Pe-p'ingW), letteralmente "pace settentrionale". Il nome fu cambiato – con la rimozione dell'elemento significante "capitale" (jing 京) – perché il governo del Kuomintang spostò la capitale a Nanchino.
Il Partito Comunista Cinese cambiò il nome in Pechino (Běijīng) nel 1949 per evidenziare il ritorno al ruolo di capitale. Il governo della Repubblica di Cina (Taiwan) non ha mai formalmente riconosciuto il cambio di nome e, durante gli anni cinquanta e gli anni sessanta, a Taiwan si usava Beiping per implicare l'illegittimità della Repubblica Popolare Cinese. Oggi quasi tutti i cittadini di Taiwan, governo incluso, usano come nome Beijing malgrado alcune carte della Cina taiwanesi usino tuttora il vecchio nome.
Yanjing (燕京S, YānjīngP, Yen-chingW) è ed è stato un nome popolare e informale, riferito all'antico Stato Yan della dinastia Zhou. Da tale nome derivano quello della locale birra Yanjing e dell'Università di Yenching, che fu unita all'Università di Pechino. Durante la dinastia Yuan Pechino era conosciuta come Khanbaliq, "città del Khan", come riferito da Marco Polo.
Nei pressi di Pechino sono stati rinvenuti resti di città risalenti al I millennio a.C. La capitale dello Stato di Yan, una delle potenze del periodo dei regni combattenti, venne fondata a Ji, vicino alla moderna Pechino. Ji venne abbandonata non più tardi del VI secolo e ancora non se ne conosce l'esatta localizzazione.
Durante la dinastia Tang e la dinastia Song l'area attuale di Pechino fu solamente occupata da piccoli villaggi. La tarda dinastia Jin cedette una larga porzione della sua frontiera settentrionale, inclusa Pechino, alla dinastia Liao dei Kithan nel X secolo. La dinastia Liao instaurò subito una capitale secondaria nella città stessa chiamandola Nanjing ("la capitale meridionale"). La dinastia Jin dei Jurchen conquistò Liao e governò la Cina settentrionale costruendovi la propria capitale Zhongdu ("capitale centrale"). Zhongdu fu situata in prossimità dell'odierna Tianningsi, leggermente scostata a sud-ovest rispetto al centro di Pechino.
Le forze mongole rasero al suolo Zhongdu (中都) nel 1215. Nel 1267 edificarono Dadu (大都, la loro "grande capitale" posta a nord della capitale della dinastia Jin. Dadu era anche conosciuta con il nome di Khanbaliq ("la città del Khan"): è considerata come l'effettivo nucleo originario di Pechino e viene indicata da Marco Polo con il nome di Cambaluc. 
I mongoli preferirono il sito di Pechino a località più tradizionali nella Cina centrale come sede della nuova capitale perché più vicino alla Mongolia. Questa scelta contribuì a migliorare lo status della città da sempre al limite settentrionale della Cina propria.
Nel 1403 Yongle (永乐, anche conosciuto come Zhu Di), terzo imperatore Ming che aveva da poco conquistato il trono uccidendo il nipote dopo una sanguinosa guerra civile, rinominò la città Beijing o "capitale settentrionale". È durante questo periodo che Pechino assunse la forma attuale con mura di cinta che oggi corrispondono al secondo raccordo anulare.
La Città Proibita fu eretta dal 1406 al 1420, seguita dal Tempio del Paradiso nel 1420 e altri progetti di riqualificazione urbana. Piazza Tienanmen venne bruciata due volte durante la dinastia Ming. L'odierna piazza, simbolo della Repubblica Popolare Cinese, risale al 1651.
Pechino fu anche la capitale dell'Impero mancese della Dinastia Qing e della Repubblica di Cina proclamata nel 1912. Negli ultimi cento anni della dinastia mancese Pechino venne più volte invasa e fu soggetta a sommosse: nel 1860 le truppe anglo-francesi occuparono e distrussero quasi completamente l'Antico Palazzo d'Estate (圆明园) e nel 1900 si verificò la Rivolta dei Boxer contro le legazioni straniere. Nel 1911 fu proclamata la Repubblica di Cina: il presidente fu inizialmente Sun Yat-sen, ma il potere venne presto preso dopo la morte del dittatore Yuan Shikai dall'Esercito Beiyang che creò appunto l'instabile Governo Beiyang, formato da tanti signori della guerra rivali. Nel 1928 il Kuomintang ("Partito Nazionalista Cinese") a seguito della vittoria nella Spedizione del Nord contro i signori della guerra e la conquista della città, decise di stabilire a Nanchino la capitale della repubblica. Il Giappone conquistò Pechino nel 1937 sino alla conclusione della seconda guerra mondiale nel 1945.
Il 31 gennaio 1949 durante la Guerra civile cinese le forze comuniste entrarono in città senza dover combattere. Il 1º ottobre 1949 Mao Zedong annunciò la nascita della Repubblica Popolare Cinese: Pechino ne divenne la capitale. Dalla nascita della Repubblica Popolare Cinese a oggi la città si è sviluppata oltre il secondo raccordo anulare: le vecchie mura sono state abbattute per ampliare i grandi viali centrali e costruire la linea circolare della metropolitana. Tutto ciò si interruppe nel 1966, con l'avvio della rivoluzione culturale. Le riforme economiche di Deng Xiaoping, a partire dal 1976 in poi, hanno contribuito all'ulteriore crescita del territorio cittadino. Il centro della città è stato il fulcro della protesta di piazza Tienanmen del 1989.
Pechino ha ospitato la XXIX Olimpiade nel 2008 e quelle invernali del 2022, diventando così la prima città al mondo ad ospitare sia i Giochi olimpici estivi che quelli invernali 
La popolazione totale della municipalità di Pechino, definita come il numero di persone residenti in Pechino per sei mesi o più all'anno, ammonta a quindici milioni circa. 11,8 milioni circa appartengono alla popolazione urbana di Pechino e dei sobborghi circostanti e il resto costituisce la popolazione rurale della municipalità. 11,6 milioni circa di pechinesi godono della residenza permanente, mentre il resto risiede grazie a un permesso temporaneo. Molti sono gli immigrati da altre province della Repubblica Popolare Cinese che vivono nel territorio della municipalità pur non avendo un permesso in regola. La città di Pechino conta 7,5 milioni di cittadini e la maggior parte di essi sono cinesi han. Ci sono anche manciù, cinesi hui e mongoli. Nelle aree di Wangjing e Wudaokou risiedono molti studenti e lavoratori provenienti dalla Corea del Sud. La densità abitativa è superiore nei quartieri settentrionali e orientali rispetto alle aree meridionali e occidentali dello spazio urbano di Pechino.
I cittadini urbani di Pechino parlano il dialetto di Pechino che appartiene al ceppo mandarino del cinese parlato. Il dialetto di Pechino è la base del mandarino standard, il cinese standard usato nella Repubblica Popolare Cinese, nella Repubblica di Cina e a Singapore. Al di fuori della città si parlano dialetti vicini ai dialetti dell'Hebei.
L'opera di Pechino (京剧S, jingjuP) è conosciuta in tutto il Paese e anche all'estero. Viene da molti considerata come una delle componenti fondamentali della cultura cinese. L'opera viene rappresentata grazie a una combinazione di canti, recitazione, gesti, lotte e acrobazie codificate. Buona parte delle rappresentazioni sono recitate avvalendosi di un dialetto arcaico piuttosto differente dal mandarino standard e dal dialetto di Pechino. I dialoghi risultano quindi difficili da comprendere soprattutto per chi non ha familiarità con il cinese. Alcuni teatri moderni offrono sottotitoli in cinese e inglese grazie a display elettronici.
Il siheyuan (四合院S) è un tradizionale stile architettonico di Pechino. Un edificio siheyuan è una costruzione quadrata dotata di cortile interno sul quale si affacciano le stanze della casa. Il cortile solitamente ospita un giardino con piante, fiori e acquari. Le abitazioni siheyuan sono disposte lungo vicoli, hutong (胡同S), che caratterizzano il centro storico di Pechino. Solitamente un hutong è dritto ed è posto sulla direttrice est-ovest per fare in modo che le entrate delle case si rivolgano a nord e sud rispettando le regole del feng shui (风水S). L'hutong varia in larghezza e alcuni sono molto stretti consentendo il passaggio di pochi passanti.
I vicoli hutong stanno rapidamente sparendo per lasciare il posto a moderni edifici e grattacieli. Molti lamentano la perdita di quartieri storici e del tradizionale senso di comunità degli hutong. Alcuni hutong di particolare interesse architettonico sono oggi oggetto di attenzione da parte del governo. La cucina tipica di Pechino è la cucina mandarina. L'anatra alla pechinese (北京烤鸭S) è il piatto più conosciuto di questa cultura gastronomica. Il Manhan Quanxi è un tradizionale banchetto che risale all'epoca della dinastia Qing: costoso e prestigioso, è tuttora apprezzato. A Pechino è facile trovare "sale da tè" che servono le molte varietà di tè cinese.
Nella città si trova inoltre il tempio della Nuvola Bianca, luogo di culto principale del taoismo quanzhen e sede centrale della Chiesa taoista cinese, un'istituzione religiosa che amministra e gestisce le attività legate al taoismo in tutta la Cina. Il tempio, situato fuori Xibianmen, fu inizialmente costruito nell'VIII secolo e ospitò immediatamente una grande statua di Laozi, la quale si salvò dall'incendio del 1202 che distrusse il tempio. Fu ricostruito soltanto nel 1224 su ordine di Gengis Khan e fu riconsacrato con il nuovo nome di "Nuvola Bianca". Il termine cinese equivalente a tempio taoista è guan, che precisamente esprime l'atto di pregare, meditare e contemplare; il significato sottolinea l'importanza dell'osservazione e del rispetto della natura enfatizzato dalla religione taoista.
Nella capitale cinese hanno sede molte università, come l'Università di Pechino, l'Università Tsinghua, l'Università di Lingua e Cultura cinese di Pechino, l'Università di lingue straniere di Pechino e l'Università Cattolica Fu Jen.
Tra le numerose scuole presenti a Pechino è particolare l'International School of Beijing, scuola privata riservata agli stranieri. Ogni anno a Pechino si svolge la BYSCC, importante evento che mette in collegamento studenti di tutto il mondo che presentano progetti in campo scientifico e tecnologico.
Nella capitale ha sede anche l'Accademia cinese delle scienze.
A Pechino ha sede anche la più grande biblioteca asiatica, la Biblioteca nazionale della Cina, fondata durante la dinastia Qing, che conta circa ventitré milioni di volumi.
I principali musei di Pechino sono il Museo nazionale della Cina e il Museo della capitale. Sono presenti anche Beijing Auto Museum e il museo cinese della scienza e della tecnologia.
Il genere tradizionale dell'Opera di Pechino viene rappresentato in alcuni teatri storici come il Zhengyici e il Huguang, ma anche nella "Theater Hall" del moderno Centro Nazionale per le Arti dello Spettacolo e nel "Gran Teatro di via Chang'an".
Nella "Opera Hall" del Centro nazionale per le arti dello spettacolo, invece, si mette in scena l'opera lirica occidentale.
Uno spettacolo popolare, che ha una sede fissa, è il Circo di Pechino.
Esistono tre stili architettonici predominanti a Pechino: lo stile della Pechino capitale imperiale, rappresentato dalla Piazza Tian'anmen; lo stile spoglio e austero "sino-sovietico" prescelto tra il 1950 e il 1970; e infine la nuova architettura della recente apertura economica iconificata dal Beijing CBD (Beijing Central Business District) con i suoi grattacieli di vetro e le moderne infrastrutture per il traffico automobilistico.
Molti sono i progetti di interesse architettonico realizzati in occasione della XXIX Olimpiade nel 2008. Alcuni tra i più prestigiosi studi internazionali di architettura si sono aggiudicati la progettazione di edifici destinati a cambiare nuovamente l'aspetto della città. Tra i progetti di maggior rilievo si distinguono: il nuovo Teatro dell'Opera, il nuovo stadio olimpico, la nuova sede della televisione di stato CCTV, il Centro acquatico nazionale e i lavori di ampliamento dell'aeroporto intercontinentale di Pechino. Il distretto artistico di Dashanzi offre esempi di commistioni architettoniche fra stili tradizionali e moderni. Il sobborgo di Orange County, a nord di Pechino, è invece la fedele riproduzione di un tipico quartiere suburbano americano dotato di abitazioni lussuose destinate alla dinamica classe medio-alta della città.
L'area urbana di Pechino è invece situata nella parte centro-meridionale della municipalità occupandone una crescente area, seppur limitata. Lo sviluppo del territorio urbano avviene tramite fasce delimitate da raccordi anulari concentrici. Piazza Tien'anmen è al centro esatto di Pechino ed è posizionata a sud della Città Proibita. A ovest di piazza Tian'anmen è collocata Zhongnanhai, quartiere residenziale esclusivo per i massimi dirigenti del Partito Comunista Cinese. Chang'an Avenue attraversa il centro di Pechino da est a ovest. L'estensione della città vera e propria è di circa 300 chilometri quadrati.
La municipalità di Pechino comprende attualmente sedici suddivisioni a livello di contea amministrativa, di cui quattordici distretti urbani e suburbani e due contee rurali. Dal 1º luglio 2010 Chongwen (崇文区) e Xuanwu (宣武区) sono stati fusi rispettivamente con i distretti di Dongcheng e Xicheng.
     Città vecchia già racchiusa da mura, ora all'interno della seconda circonvallazione
     Distretti urbani tra la 2° e la 5° circonvallazione
     Periferie interne collegate dalla 6ª circonvallazione
Alcuni dei principali quartieri della area cittadina di Pechino:
Alcune delle città della municipalità di Pechino al di fuori dei limiti urbani:
Nel 2004 il prodotto interno lordo (PIL) di Pechino ha raggiunto la cifra di 428 miliardi circa di renminbi, grazie a un incremento reale del 13,2% rispetto all'anno precedente. Il settore terziario è il più produttivo dell'economia pechinese e costituisce il 60% del PIL della città.
La crescita economica del settore immobiliare e del settore automobilistico è particolarmente sostenutaː nel 2004 sono stati venduti venticinque milioni circa di metri quadrati di superficie immobiliare residenziale per un ricavato totale di 108 miliardi circa di renminbi. Nel 2004 a Pechino risultavano registrati 1 871 000 autoveicoli, 1 298 000 dei quali posseduti da privati.
Nell'anno precedente 447 000 autoveicoli nuovi e usati sono stati venduti nella municipalità di Pechino. Questi dati testimoniano la particolare dinamicità del settore automobilistico che spinge le autorità cittadine alla costruzione e pianificazione di nuove arterie stradali e autostradali in grado di reggere il traffico crescente.
Il Beijing CBD (Beijing Central Business District), situato nell'area di Guomao, è stato identificato come il nuovo centro economico della città: vi si trovano infatti gli uffici di diverse imprese, centri commerciali e appartamenti residenziali di prestigio. La Beijing Financial Street, nell'area di Fuxingmen e Fuchengmen, è un centro finanziario tradizionale. Le aree di Wangfujing e Xidan sono importanti distretti commerciali.
L'area di Zhongguancun è caratterizzata dalla presenza di imprese informatiche, elettroniche, farmaceutiche e per questo è stata soprannominata la "Silicon Valley della Cina". Anche Yizhuang, un'area localizzata a sud-est della metropoli, ultimamente è la sede prescelta per gli investimenti di molte imprese ad alta tecnologia. Pechino è anche un florido centro del commercio di beni piratati come capi di abbigliamento e DVD. Tra i molti distretti industriali tradizionali vi è anche Shijingshan, localizzato nella periferia occidentale della città.
Le principali attività dell'agricoltura della municipalità sono situate al di fuori della città e consistono principalmente nella coltivazione di frumento, mais e derrate agricole destinate al mercato urbano.
Sebbene la rivoluzione culturale e la recente modernizzazione della città abbiano danneggiato il patrimonio culturale e artistico di Pechino, ancora oggi esistono attrazioni di notevole interesse.
I siti turistici di maggiore interesse sono: 
la Città Proibita (patrimonio dell'umanità)
la Grande Muraglia a Badaling e a Mutianyu (patrimonio dell'umanità)
il Palazzo d'Estate (patrimonio dell'umanità)
il Tempio del cielo (patrimonio dell'umanità)
il Baliqiao, noto anche come "Ponte di otto miglia", risalente ai tempi della dinastia Ming, e il "Ponte a dorso di cammello", suggestivo ponte pedonale ad una sola arcata, nell'area del Palazzo d'estate
i vecchi hutong che coprono ancora larga parte della città vecchiaAl di fuori dell'area urbana:
il sito dell'uomo di Pechino (patrimonio dell'umanità)
Le riforme economiche a partire dal 1978 hanno notevolmente contribuito allo sviluppo delle infrastrutture ferroviarie, stradali, aeroportuali e di trasporto pubblico di Pechino, come la metropolitana di Pechino, la cui rete è stata molto ampliata per le olimpiadi e ha visto un enorme aumento della lunghezza totale della rete da qui ad almeno il 2015. Il traffico crescente e l'appuntamento della XXIX Olimpiade richiesero un crescente adeguamento di tali infrastrutture.
Le principali stazioni ferroviarie di Pechino sono: "Beijing Railway Station" (o stazione centrale) e "Beijing West Railway Station". A queste si aggiungono altre cinque stazioni che gestiscono regolarmente parte del traffico ferroviario della città. Pechino è un importante snodo ferroviario nazionale e internazionale: vi sono collegamenti ferroviari con le principali città cinesi tra le quali Shanghai, Canton e Hong Kong e con destinazioni internazionali in Russia e Corea del Nord. Il 1º luglio 2011 è stata inaugurata la linea ferroviaria ad alta velocità che collega la capitale a Shanghai in cinque ore. Altre linee ad alta velocità che servono la città sono la ferrovia Pechino-Canton-Shenzhen-Hong Kong, la ferrovia Pechino-Tientsin e la ferrovia Pechino-Zhangjiakou.
La città è ben collegata con il resto del Paese da strade e autostrade. Pechino è servita da cinque raccordi anulari, nove autostrade e undici superstrade nazionali. Il numero crescente di automobili private e la dinamica economia urbana creano notevoli problemi di traffico. I raccordi anulari e le principali arterie sono spesso congestionate, specialmente durante gli spostamenti dei pendolari da e verso i quartieri finanziari e commerciali. Per risolvere i disagi creati dal traffico automobilistico le autorità cittadine hanno esteso diverse autostrade all'interno del terzo raccordo anulare della città. La mancanza di semafori lungo i tracciati delle autostrade dovrebbe alleggerire la pressione sull'intero sistema stradale di Pechino. Sei nuove autostrade sono state progettate per migliorare ulteriormente la congestione stradale. Sono state proposte e in parte implementate anche altre soluzioni per limitare i problemi del traffico: corsie riservate a mezzi di trasporto pubblico, una rete metropolitana più estesa e una maggiore disciplina da parte degli automobilisti.
L'aeroporto internazionale di Pechino è il principale aeroporto della città e dista circa 20 km dal centro. Offre collegamenti nazionali, internazionali e intercontinentali. È il principale snodo aeroportuale della compagnia Air China, nonché l'aeroporto più trafficato della Repubblica Popolare Cinese. Attualmente sono operativi due terminal. Il terzo terminal è attivo per la XXIX Olimpiade nel 2008. È collegato al centro di Pechino tramite un'autostrada.
Il 25 settembre 2019 è stato aperto l'Aeroporto Internazionale di Pechino-Daxing situato 46 chilometri a sud di Piazza Tian'anmen, 26 chilometri a ovest del centro di Langfang, 50 chilometri a nord-est della nuova area di Xiong'an e a 65 chilometri dall'aeroporto di Pechino Capitale; esso dovrebbe servire Pechino, Tientsin, e la provincia dell'Hebei. Con l'apertura del nuovo aeroporto di Daxing, l'Aeroporto di Pechino-Nanyuan, dal quale opera solamente China United Airlines, verrà chiuso definitivamente.
Esistono anche altri aeroporti per scopi militari e civili di minore importanza come l'aeroporto di Xijiao, l'aeroporto Shahe e l'aeroporto di Badaling.
La città è dotata di una vasta rete di metropolitana, con 19 linee attive e altre in estensione o costruzione.
Nel novembre 2023 China Mobile, Huawei Technologies, Università Tsinghua e Cernet.com hanno inaugurato la prima rete al mondo in fibra ottica aperta al pubblico e capace di raggiungere una velocità massima di 1.2 terabyte al secondo. Lunga 3.000 km, collega Pechino al sud della Cina.La missione gesuita in Cina ha una storia e una tradizione pluriscolare. 
I Gesuiti giunsero per la prima volta in Cina nel 1582. Diffusero in Europa la conoscenza della Cina, e possono essere considerati i creatori della sinologia. Diedero inizio a un profondo, duraturo, e proficuo scambio culturale con la Cina, aprendo la cultura cinese alla conoscenza dell'Europa e della cultura occidentale, e introducendo le scienze e molte tecnologie occidentali in quella lontana nazione.
Le più antiche tracce di cristianesimo nella civiltà cinese sono quelle dei cristiani nestoriani del VII secolo: lo dimostra, infatti, la cosiddetta stele nestoriana, un'iscrizione plurilingue, cinese-siriaca, scolpita il secolo successivo e ritrovata nel 1625 a Chang'an (Xi'an). Una riproduzione di questa stele si trova presso il Museo Etnografico Missionario in Vaticano.
La prima presenza cattolica è di qualche secolo posteriore: una missione francescana si insediò in Cina fra il XIII secolo e il XVI secolo, durante la dinastia mongola degli Yuan. Quando quella dinastia fu rovesciata (1368), i missionari dovettero lasciare il Paese. Il Cristianesimo predicato allora era basato sulla lettura biblica e non era adattato al pensiero ed ai costumi cinesi.
La Compagnia di Gesù ottenne dal papa il «diritto religioso» sui nuovi territori estremo orientali, che essi raggiunsero sulla scia dei mercanti portoghesi. 
Verso la metà del XVI secolo, per opera di Francesco Saverio, i gesuiti raggiunsero i porti di Goa (India), Malacca (Malaysia), Macao e quindi il Giappone. Questa presenza precoce permise ai Gesuiti di fondare fin dal 1542 una missione a Goa: essa sarebbe stata il punto di partenza e di controllo per le esplorazioni più lontane. Proprio durante l'attività missionaria San Francesco Saverio si spense nel 1552 sull'isola di Sancian, mentre era in procinto di portarsi in Cina.Nel 1574 arrivò a Goa padre Alessandro Valignano in qualità di Visitatore plenipotenziario di tutte le missioni gesuite in Asia. Valignano che, vicario in Asia, rispondeva del suo operato al solo Preposito Generale della Compagnia di Gesù, si pose come responsabile organizzativo e riferimento autorizzativo di ogni missione in Asia e punto di riferimento dei metodi di cristianizzazione più appropriati, dal suo arrivo fino alla sua morte, avvenuta a Macao, nel 1606. A tali fini, tra le cose principali, fornì ai missionari, in primis a Matteo Ricci, il suo Cerimoniale per i missionari in Giappone ed il successivo Libro delle regole, veri manuali per l'applicazione dei suoi concetti di "adattamento" ed "inculturazione" al fine di proseguire l'evangelizzazione senza intaccare o stravolgere i principii millenari delle culture orientali e quindi aiutare i confratelli ad adottare un proprio metodo di catechismo.
Fondò il Collegio gesuita di San Paolo a Macao nel 1594, collegato alla preesistente chiesa omonima, primo ateneo dell'estremo oriente e punto di riferimento dei cattolici di tutta l'Asia; ottenne la gestione del porto di Nagasaki (1580) che trasformò da porto di pescatori a porto commerciale, sfruttando i relativi proventi per sviluppare le missioni in tutta l'Asia. Valignano evangelizzò personalmente il Giappone, lasciando, alla sua morte, 150 000 fedeli, 200 chiese, scuole, seminari e 600 tra presbiteri ed accoliti. E chiamò Ricci e Ruggieri all'evangelizzazione della Cina.
Ogni atto teologicamente od organizzativamente significativo dei gesuiti in Asia, fino alla sua morte, necessitò del suo assenso, fatti ovviamente salvi, per le questioni di massima importanza teologica, le superiori competenze ed i superiori giudizi del ramo della Santa Inquisizione di Goa. Valignano fu il primo ed ultimo Visitatore con pieni poteri vista la creazione, pochi anni dopo la sua morte, di un'apposita e più strutturata organizzazione per l'evangelizzazione, la «Congregatio de Propaganda Fide», attuale Dicastero per l'evangelizzazione.
Nel 1582, Michele Ruggieri e Matteo Ricci furono i primi Gesuiti a ottenere il permesso di entrare in Cina, che concretizzarono l'anno successivo. 
Dopo aver fondato diverse residenze in varie città della Cina, Matteo Ricci riuscì a stabilirsi nella capitale nel 1601, e cominciò il suo lavoro presso i letterati della corte.
Matteo Ricci, grazie alla sua cultura scientifica e soprattutto alla lingua cinese che apprese perfettamente, si fece conoscere abbastanza presto nei circoli letterari. Scrisse numerose opere per promuovere e presentare la religione cristiana agli eruditi cinesi. Fu anche l'iniziatore del primo progetto di dizionario Cinese-Latino, il cosiddetto «dizionario Ricci».
Si può dividere la prima missione gesuita in Cina (dal 1582 al 1773) in tre periodi:
Il primo, dal 1582 al 1610, corrisponde all'arrivo in Cina e alla messa in opera del metodo Ricci, fino alla morte di quest'ultimo. Iniziò l'incontro con la civiltà e la cultura cinese, e vennero convertiti poche migliaia di cinesi, tra cui diversi letterati confuciani. Vi furono anche molti sforzi di pubblicazione e di traduzione di libri occidentali.
In seguito, dal 1610 al 1723, il cristianesimo progredì lentamente e si sviluppò la polemica con gli altri ordini intorno al problema della tolleranza verso alcune pratiche religiose per i cinesi convertiti al Cristianesimo, conosciuta come Disputa dei Riti. Nel 1723 con l'ascesa al trono del nuovo Imperatore Yongzheng, molto meno accondiscendente verso i missionari cristiani rispetto al suo predecessore Kangxi, per la missione cattolica in Cina aumentarono le difficoltà.
Infine il periodo che va dal 1724 al 1773 segnò un declino della presenza dei Gesuiti e degli altri missionari cattolici. Varie ondate di persecuzione colpirono i missionari e i convertiti, il cristianesimo fu classificato tra le «sette perverse e pericolose». Il periodo di crisi in Cina coincise con il declino della Compagnia in Europa e terminò con lo scioglimento dell'ordine.La Missione Gesuita era organizzata in province, dirette da un provinciale. All'inizio tutto l'Oriente dipendeva da quello di Goa. Sotto questa «provincia» si trovano le missioni nazionali, dirette esse stesse da un superiore. Indipendentemente dalla organizzazione della Compagnia vi erano comunque le strutture della gerarchia ecclesiastica, cioè i vescovi e le loro diocesi, ed i Vicari Apostolici. 
L'organizzazione evolse con l'ampliamento e l'estensione dei territori coperti e l'aumento delle attribuzioni al Visitatore, il quale rappresentava il Superiore generale dei gesuiti esercitandone i poteri. Per la Cina il punto di entrata e la base di ripiegamento in caso di persecuzione sarebbe stato il territorio portoghese di Macao. È da notare che i Gesuiti di Macao non seguivano per forza le stesse idee di quelli della Cina.
Le province lontane non vennero lasciate senza controllo, poiché esisteva un sistema d'ispezione delle missioni. Per di più, i missionari erano tenuti a scrivere rapporti e lettere annuali. Queste ultime venivano utilizzate internamente e compilate anche per la pubblicazione al pubblico. Si crearono delle corrispondenze anche con gli scienziati e gli intellettuali europei.
Il periodo di presenza dei Gesuiti vide succedersi vari imperatori e soprattutto l'insediamento di una dinastia mancese sul trono della Cina. I Ming furono respinti verso sud e furono definitivamente sconfitti nel 1661. Fin dal 1644, la dinastia manciù Qing prese piede in Cina. L'atteggiamento dei diversi imperatori nei confronti dei Gesuiti e della missione cattolica fu diversificato: a periodi di tolleranza si alternarono altri di persecuzione. La posizione non fu la stessa neanche di fronte ai Gesuiti della corte, ai Cinesi convertiti o agli altri missionari nelle campagne.
Quando Matteo Ricci arrivò a Pechino nel 1601, la dinastia Ming volgeva al termine. L'impero era attaccato alle sue frontiere in Mongolia e, nello stesso tempo, doveva aiutare la Corea a respingere gli attacchi giapponesi. Per di più, tra i Manciù, vi erano segni di agitazione.
I Gesuiti guadagnarono prestigio grazie alle loro notevoli competenze in ambito scientifico e al loro ruolo di interpreti nel corso del negoziato diplomatico per il Trattato di Nerčinsk tra Cina e Russia, concluso nel 1689. 
A partire da Adam Schall e per più di un secolo, tutti i Presidenti non manciù del Tribunale dell'Astronomia furono gesuiti.
Questi elementi, oltre all'aiuto fornito dai Gesuiti nel settore della tecnologia bellica, indussero Kangxi, secondo imperatore della dinastia Qing, rinomato anche per la sua apertura di spirito e per il suo sostegno agli intellettuali, ad emettere nel 1692 il famoso Editto di Tolleranza. Questo editto autorizzava le conversioni al cristianesimo, annullava le leggi precedenti contro i missionari, e concedeva il diritto di costruire chiese e di predicare pubblicamente. Il Ministero dei riti riconosceva agli Europei il loro merito nel proprio lavoro e la loro dedizione. Il Cristianesimo non venne più considerato una dottrina che agitava il popolo; ciononostante, questo editto non permise una conversione di massa.
Questo periodo vide anche un repentino sviluppo della Disputa dei Riti, in seguito ad un editto emanato dal Vicario Apostolico del Fujian Charles Maigrot (1693). Esistevano vari punti di discordia concernenti le attività dei Gesuiti in Cina, come il problema dei termini con cui indicare il Dio dei Cristiani, le modalità di espressione del culto dei defunti, e la partecipazione dei cristiani ai riti di derivazione confuciana, in particolare quelli riguardanti "Shangdi" e gli antenati, che in Cina erano molto venerati. Ci si poneva il problema se questi riti fossero dei costumi di tipo civile o delle espressioni di religiosità diversa da quella cristiana, ed incompatibile con essa.
La visita del cardinale Carlo Tommaso Maillard de Tournon, inviato del papa, avvenuta tra il 1705 ed il 1706, non ebbe i risultati auspicati nei confronti dell'Imperatore Kangxi. L'imperatore obbligò i missionari a chiedere una permesso formale, il piao, che comportava la dichiarazione della propria identità, anche religiosa, e la volontà di rimanere in Cina per tutta la vita. 
Secondo i Gesuiti e molti storici successivi questa autorizzazione era subordinata all'accettazione delle pratiche controverse dei "riti cinesi", o pratiche ricciane, di cui i Gesuiti erano i principali sostenitori, per cui i missionari che non avevano il piao sarebbero stati cacciati dal paese. 
La Chiesa, con il Decreto di Nanchino del 1707 emanato da Tournon, minacciò di scomunica i missionari che avessero accettato i riti cinesi, riconoscendo un'incompatibilità fra il dogma cattolico e questi riti. La maggior parte dei Gesuiti richiese il piao, sia per rimanere in Cina, ma anche per mostrare all'Europa che era inevitabile farlo. Ma molti missionari non gesuiti ottennero il piao senza addurre nessun impegno di carattere dottrinale.
Dopo il periodo di Kangxi, si ebbero i regni di Yongzheng (1723-1735) e poi Qianlong, dal 1736 al 1796, caratterizzati da un minore interesse per il Cristianesimo e quindi minore considerazione per i missionari occidentali, e spesso da vere e proprie persecuzioni contro le chiese e gli insediamenti missionari. 
Qianlong estese le frontiere dell'impero cinese, ma fu molto più rigido verso gli Occidentali, come mostrano l'episodio dell'ambasciatore George Macartney, e le continue persecuzioni contro i cristiani.
Dopo la Disputa dei Riti i Gesuiti erano molto mal visti in Occidente, poiché si erano posti in netta contrapposizione con la Santa Sede. A poco a poco, i paesi d'Europa videro in cattiva luce i Gesuiti, e le missioni all'estero vennero lentamente abbandonate, in particolare quelle in Cina, dove per mantenere la missione occorreva anche un cospicuo sostegno finanziario. 
Finalmente il Papa Clemente XIV emanò il Breve Dominus ac Redemptor nel 1773, che giungendo in Cina nel 1775, decretò la fine della missione gesuitica. 
Altri ordini religiosi presero il posto dei Gesuiti, fino a che nel secolo successivo, cominciarono a lasciare posto ai mercanti e alle ambasciate, che s'interessavano poco della salute delle anime. In seguito alla ricostituzione della Compagnia nel 1814, e alla vittoria occidentale nelle Guerre dell'Oppio, si assisté ad una nuova rivitalizzazione della presenza missionaria in Cina, benché in parte dovuta alle vittorie militari.
Tutti i missionari cattolici adottarono in Cina una comune linea di condotta: apprendimento e padronanza della lingua locale e rispetto dell'autorità politica.
Come tutti i missionari europei, i gesuiti adottarono un nome cinese; allo stesso modo, i battezzati cinesi ricevettero un nome cristiano. 
In più, i gesuiti considerarono essenziale adattarsi ai costumi e agli usi locali. Per cui, fin dall'inizio della missione cinese, decisero di applicare gli insegnamenti tratti dall'esperienza della cristianizzazione in Giappone di Valignano, anche se con delle differenze sul piano delle scelte linguistiche. Tra le tre principali credenze religiose presenti in Cina, già Matteo Ricci evidenziò il confucianesimo come la dottrina cinese più vicina ai principi cristiani, per lo meno sul fronte dei principi di etica individuale e sociale.
All'epoca del suo arrivo in Cina, Matteo Ricci portava il costume dei monaci buddhisti. Abbastanza presto, verso il 1594, egli decise di passare al costume dei letterati confuciani, la cui figura godeva di maggiore prestigio nella società cinese rispetto a quella dei bonzi buddisti. Questo aspetto secondo lui sarebbe stato più adatto per la conversione e avrebbe evitato confusioni. Questa scelta era motivata da vari fattori. Innanzitutto, lo status sociale dei monaco buddhista nella Cina della dinastia Ming non era così elevato come in Giappone e la religione buddhista era in quel periodo rigidamente controllata dal governo imperiale (esattamente come le altre religioni ufficiali). In secondo luogo, voleva evitare ogni confusione con una qualsiasi scuola buddhista, anche per il fatto che molti principi religiosi cristiani erano visti dai cinesi come non molto dissimili dai corrispondenti buddisti, ed entrambe erano di fatto religioni provenienti da territori stranieri, e questo rimaneva fonte di diffidenza per i cinesi.
È da notare che questo cambiamento di costume si fece anche nel momento in cui Ricci tradusse i Classici cinesi in latino. Gli sembrò allora che il ruolo del letterato fosse un vettore migliore ai fini della diffusione del cristianesimo, che questo gli permettesse di guadagnare la stima delle classi dirigenti e mostrare un rango sociale più elevato, mediante l'uso di abiti di seta, la crescita della barba, l'uso del palanchino, etc...
Oltre alle questioni di costumi e cultura, si pose assai presto il problema della traduzione dei termini religiosi. Se si prende solo l'esempio più diretto, il primo grande problema fu la traduzione del nome di Dio in cinese: bisognava trovare un termine che non potesse essere confuso con concetti o superstizioni locali. In Giappone, esistevano dei sillabari e quindi si potevano creare parole nuove. 
Ma per il cinese si poneva il dilemma se adottare terminologie esistenti, con il rischio di commistioni semantiche e filosofiche con la cultura locale, o introdurre nuovi termini, con il rischio di suscitare diffidenza, se non ostilità.
Questo problema si verificava per tutte le parole con significati astratti. 
Esistevano significati simili, ma provenivano spesso sia dal confucianesimo, sia dal buddismo, il che dava loro connotazioni assai particolari, e foriere di possibili equivoci.
Questo enorme problema venne affrontato e sciolto da Matteo Ricci, non senza l'appoggio e l'approvazione del Visitatore Alessandro Valignano.
Nell'opera Il vero significato del «Signore del Cielo», Matteo Ricci spiegò con chiarezza il concetto cristiano di Dio, così com'era formulato nella teologia scolastica del suo tempo. Egli chiamò il Dio cristiano con il termine Tiān zhu (che significa «Signore del Cielo»), ma decise di tollerare che venisse chiamato anche con altri termini già esistenti nella cultura e religione dei cinesi, come Shàngdi (Sovrano dall'Alto) o Tiān (Cielo)
Tale criterio venne adottato da tutti i Gesuiti, da quel momento in poi, anche se già il successore di Matteo Ricci a capo della missione di Cina, Niccolò Longobardo, non condivise questa posizione sui nomi di Dio. 
Questo problema costituì in seguito uno degli aspetti della Disputa dei Riti.
I Gesuiti contavano di introdurre in Cristianesimo in Cina passando attraverso la conversione dei letterati e dei mandarini piuttosto che attraverso quella della gente del popolo. Pensavano che convertendo la classe dirigente, il popolo intero li avrebbe seguiti. Tutti i loro sforzi si sarebbero dunque orientati verso le classi alte, a tutti i livelli: dall'imperatore ai circoli dei letterati. Un metodo forse più lungo da realizzare ed i cui risultati non erano visibili rapidamente, ma probabilmente più sicuro, rispetto al lento e paziente tentativo di conversione capillare della gente comune, dal basso.
Per di più, alla lunga e di fronte a nuovi sovrani dalla personalità abbastanza forte (inizio della dinastia Manciù), lo sforzo doveva ricominciare senza posa.
Questo metodo si opponeva a quello di altri ordini, che tentarono di convertire direttamente il popolo, e che ottennero buoni risultati al livello del numero di convertiti, ma che subirono frequentemente gli editti d'interdizione. 
Questo secondo approccio creò infatti reazioni da parte del governo cinese, che non vedeva di buon occhio la predicazione diretta al popolo. Anche questa differenza sarebbe stata la fonte di conflitti tra i diversi ordini missionari.
Le Accademie delle lettere, Shuyuan, erano delle specie di circoli privati, dove i letterati si ritrovavano per discussioni di argomento filosofico o politico. Le Accademie erano indipendenti e rappresentavano diverse tendenze. Per Matteo Ricci, queste Accademie sembravano essere il luogo ideale per raggiungere i letterati e introdurli alla religione cristiana. La conoscenza dei Classici cinesi era in esse una sorta di prerequisito, e Ricci aveva conoscenze sufficienti.
Entrò nel dibattito delle idee. I Gesuiti vennero allora percepiti come dei letterati, e non dei missionari. Si può anche notare che ciò creò confusione perché dei Cinesi pensarono che la dottrina presentata fosse stata creata da loro stessi. Per di più, essi si ritrovarono nel contesto di dibattiti di idee, dove non ci si aspettava che una Verità fosse presentata come tale. Per le sue conoscenze, Ricci seppe utilizzare i testi classici per presentare e giustificare la dottrina cristiana. Il che permise dei reciproci scambi di sottili argomentazioni.
Egli condivideva così (almeno in superficie) i medesimi riferimenti. Conoscendo i Classici, metteva innanzi i passaggi che lo avvantaggiavano e ignorava discretamente gli altri. Tentò di trovare legami tra il Confucianesimo ed il Cristianesimo, ed altri Gesuiti dopo di lui ne avrebbero fatto il loro principale argomento: secondi alcuni Gesuiti, infatti, il Confucianesimo e i Classici contenevano delle antiche testimonianze della rivelazione cristiana, in forma anche più arcaica rispetto al Cristianesimo stesso. Questa corrente di pensiero, che sarebbe stata chiamata «Figurista», era costituita da pochi gesuiti, prevalentemente francesi, le cui proposizioni però non furono condivise né dalla maggioranza dei Gesuiti, né dalla Santa Sede.
L'intenzione e il metodo missionari dei Gesuiti erano impostati a una gradualità: prima si cercava di ottenere credito culturale dai cinesi; solamente in un secondo tempo si cominciava l'opera di evangelizzazione; i dogmi ed i misteri della religione cattolica venivano comunicati solo a fedeli già convertiti o con una buona prospettiva di esserlo.
Nei loro incontri pubblici decisero di ridurre al minimo il riferimento esplicito a Gesù Cristo; inoltre non facevano menzione delle tre Persone della Trinità e dell'incarnazione specificamente nel Figlio. 
Ciò espose i Gesuiti alle accuse di doppiezza e di aver nascosto il loro scopo reale.
I letterati che incontrarono compresero lo scopo reale dei Gesuiti? Taluni in ogni caso denunciarono ciò che chiamarono una dottrina viziosa. Esiste per esempio una raccolta di scritti anticristiani di otto volumi, datata nell'anno 1639.
Nonostante l'intensa attività missionaria, le dottrine cattoliche da loro propugnate non ottennero tra la popolazione cinese il seguito che ci si sarebbe aspettati. Molti studiosi hanno analizzato l'opera missionaria cattolica nella tarda Cina imperiale in termini di successo o insuccesso:
Jacques Gernet attribuisce l'insuccesso della diffusione del Cristianesimo in Cina alle difficoltà di comprensione linguistica e culturale delle sue dottrine;
Paul Cohen attribuisce il fallimento all'acquisizione dello status di confuciani e quindi alla "sfida" ai signori locali che li mobiliterà contro i missionari;
Erik Zürcher motiva con diverse argomentazioni il successo della diffusione del Buddhismo e di contro l'insuccesso del Cristianesimo nella tarda Cina imperiale: conservatorismo, xenofobia, sinocentrismo, ma anche la differenza fondamentale di una propaganda guidata (missionari cristiani) di contro a una diffusione spontanea (monaci buddhisti).
Cartografia. Nel 1580 Luis Jorge de Barbuda, gesuita portoghese, realizzò la prima carta della Cina. Nel 1600 Matteo Ricci disegnò un planisfero che poneva per la prima volta la Cina al centro. Nel 1655 Martino Martini diede alle stampe il famoso Novus Atlas Sinensis, l'opera fino ad allora più attendibile mai pubblicata sul territorio cinese, con 17 mappe e 171 pagine. In un periodo di 200 anni i gesuiti compilarono oltre 43 opere geografiche e cartografiche, contribuendo a far conoscere il resto del mondo a tutti i popoli che usavano la lingua cinese (quindi anche ai coreani, e ai giapponesi).
Matematica ed Astronomia. Nel 1607, insieme con il matematico Xu Guangqi e il confratello Sabatino de Ursis, Matteo Ricci tradusse in cinese i primi libri degli Elementi di Euclide. Ricci fu anche il fondatore del primo osservatorio di Pechino. L'osservatorio è oggi un bene tutelato dallo Stato.
Fisica. Nicolò Lombardi indirizzò la sua attività di studioso verso lo studio del terremoti. Nel 1626, dopo un violento terremoto verificatosi nei pressi di Pechino, scrisse, in cinese, il Trattato sui terremoti firmandosi Long Huamin, il suo nome in mandarino. Per la prima volta diede un'impronta scientifica ai fenomeni sismici, smentendo le leggende che li attribuivano ad un drago. Calcolò con esattezza anche un'eclisse di luna.
Lingua. La prima grammatica cinese, la Grammatica Sinica, fu compilata da Martino Martini. I gesuiti redassero anche i primi dizionari in lingua cinese. Nel XIX secolo Angelo Zottoli diede alle stampe i 5 volumi del Cursus litterae sinicae neo-missionariis accommodatus, in latino, un corso destinato agli aspiranti missionari, insignito, nel 1884, del Prix Stanislas Julien conferito dall'Académie des Inscriptions et Belles-Lettres di Parigi.
Storia e letteratura. Nel 1658 Martino Martini pubblicò Sinicae Historiae Decas Prima, una grande opera cronologica che doveva comprendere tutta la storia cinese a partire dalle origini. Fu pubblicato solo il I volume, che arriva fino alla nascita di Gesù. Ludovico Buglio, guadagnata la fiducia dell'imperatore, lavorò assieme ai confratelli gesuiti, alla riforma del calendario cinese. Il Buglio (chiamato dai cinesi Lì Lèisī) parlava e scriveva cinese correntemente: redasse più di 80 opere in mandarino (soprattutto testi religiosi). Tra esse, la I e la III parte della Summa Theologica di Tommaso d'Aquino; tradusse in cinese anche il Messale Romano (Pechino, 1670), il Breviario e il Rituale romano (1674 e 1675).
Il missionario gesuita Prospero Intorcetta (1625 - 1696) fu il primo a tradurre in Europa le opere di Confucio.
Altri rilevanti studiosi furono: Ludovico Buglio, Francesco Brancati, Girolamo Gravina, Alessandro Valignano, Michele Ruggieri, Niccolò Longobardi e Matteo Ripa. Quest'ultimo fondo a Napoli il più antico centro di sinologia ed orientalistica del continente europeo e dell'occidente.
3 dicembre 1552: San Francesco Saverio muore sull'isola di Sancian, in attesa di una nave che l'avrebbe condotto sul continente cinese;
1574: Il Visitatore Alessandro Valignano parte per Goa. Governò i gesuiti in Asia fino al 1606 ma anch'egli, come Saverio, non riuscì ad entrare in Cina;
1579: Il francescano Pedro de Alfaro celebra la prima messa a Canton;
1583: Michele Ruggieri e Matteo Ricci entrano in Cina su ordine di Valignano, e s'insediano al principio in una città secondaria;
1594: I Gesuiti adottano l'abito dei letterati, Ricci termina la traduzione dei Quattro Libri;
1597: Ricci è nominato Superiore della Missione di Cina;
1601: Editto imperiale di Wanli che ordina a Matteo Ricci di recarsi a Pechino presentandosi con dei doni;
1603: Battesimo di Xu Guangqi (Paolo), letterato cinese;
1604: Valignano rende la Missione in Cina Provincia autonoma distaccandola dalla Provincia di Macao e nomina Matteo Ricci Superiore Provinciale della Cina;
1606: Muore Valignano, Matteo Ricci diventa il gesuita di maggiore rilevanza in tutto il continente asiatico;
1610: Battesimo di Li Zhizao, Ricci muore, Longobardo gli succede come superiore, 2.500 cristiani in Cina;
1615 (27 giugno): Autorizzazione di Papa Paolo V ad utilizzare il cinese classico per la liturgia, mai messa in pratica;
1616: Rapporto del vice-ministro dei Riti di Nanchino, Shen Que, segue la prima persecuzione del cristianesimo in Cina;
1625: Scoperta della stele nestoriana, dell'VIII secolo, che documenta un secolo e mezzo di presenza dei cristiani nestoriani (gli adepti della dottrina di Nestorio) in Cina;
1633: i primi Domenicani entrano in Cina e si palesano le prime divergenze sul problema dei Riti;
1642: I Gesuiti costruiscono una chiesa a Chongqing; Martino Martini giunge a Macao da Lisbona assieme ad altri 24 gesuiti;
1664: Oboi, il reggente dell'imperatore ancora fanciullo, Kangxi, fa imprigionare Adam Schall e gli astronomi cristiani per incompetenza e tradimento;
1667: In Europa, pubblicazione di China Illustrata di Athanasius Kircher;
1668: l'imperatore Kangxi, liberandosi dal controllo di Oboi, chiede a Verbiest di verificare i calendari, quest'ultimo trova degli errori. Viene nominato direttore dell'Ufficio dell'Astronomia;
1688: arrivano a Pechino Cinque Gesuiti francesi, astronomi e matematici, inviati da Re Luigi XIV;
1689: I negoziati per il Trattato di Nerchinsk vedono la collaborazione di due Gesuiti come interpreti;
1690: Vengono creati il Vescovado di Pechino e di Nanchino, affidati rispettivamente al francescano Bernardino Della Chiesa e al domenicano cinese Luo Wenzao (Gregorio Lopez);
1692: Antoine Thomas ottiene dall'imperatore Kangxi l'editto di tolleranza del cristianesimo;
1701: Otto nuovi missionari cattolici arrivano a Pechino;
1705: Arrivo in Cina del legato pontificio Carlo Tommaso Maillard de Tournon (inviato da Clemente XI) per valutare l'ortodossia dei «Riti cinesi». La Legazione Tournon finisce nell'insuccesso e il Legato viene mandato via da Pechino e rinchiuso a Macao, dove morirà nel 1710;
1707: Decreto di Nanchino: lungo il viaggio di trasferimento Tournon emette un decreto per proibire «Riti Cinesi», confermato da Clemente XI nel 1710 e con la successiva Bolla Ex Illa Die del 1715. In essa la condanna dei Riti Cinesi si accompagna alla richiesta di un giuramento di fedeltà ai missionari. Il pontefice intese porre la parola fine alla diatriba dei riti cinesi, che, tuttavia, perdurò ancora diversi anni dopo la fine del suo pontificato;
1720: Seconda Legazione papale, di Carlo Ambrogio Mezzabarba, che per venire incontro alle prassi dei Gesuiti concede le otto permissioni, che tuttavia non chiudono la controversia;
1724: Il nuovo Imperatore Yongzheng apre un periodo di persecuzioni contro il Cristianesimo, mantenendo tuttavia al suo servizio alcuni missionari abili nelle arti o nelle scienze;
1735: Pubblicazione de La Descrizione della Cina e della Tartaria di Jean-Baptiste Du Halde;
1735: Qianlong diviene imperatore – atteggiamento negativo nei confronti dei cristiani;
1742: Benedetto XIV emana la Bolla "Ex Quo Singulari" che revoca le concessioni fatte da Carlo Ambrogio Mezzabarba;
1746 e 1755: altre persecuzioni contro i cristiani;
1773: La Compagnia di Gesù è soppressa da Clemente XIV;
1775: La chiusura del Compagnia di Gesù è applicata in Cina;
1814: La Compagnia di Gesù è ristabilita ovunque nel mondo da Pio VII;
1842: I Gesuiti ritornano in Cina: due gesuiti francesi arrivano a Shanghai;
1872: Angelo Zottoli dà inizio alla pubblicazione dei 5 volumi del Cursus litterae sinicae neo-missionariis accommodatus (1879-1892), destinato all'insegnamento della lingua cinese ai neomissionari;
1903: Apertura dell'Università Aurora a Zi-ka-Wei (Shanghai);
1939: In seguito a consultazioni avviate fin dal 1935 con il governo fantoccio del Manchukuo, Pio XI emana una Costituzione Apostolica che tollera i Riti Cinesi, affermandone il ruolo solo civile;Il Cristianesimo in Cina è una religione minoritaria, contando al 2010 circa 33 milioni di fedeli su 1,3 miliardi di persone. Il "Cattolicesimo" è conosciuto come "Scuola del Signore dei Cieli" (tianzhujiao), mentre il "Protestantesimo" come "Scuola di Cristo" (jidujiao). La maggioranza dei cristiani cinesi afferiscono al "protestantesimo" cinese.
Le prime tracce della presenza cristiana in Cina sono documentate dalle «steli nestoriane» del VII secolo, realizzate durante la dinastia Tang. L'imperatore Wuzong della Dinastia Tang governò dall'840 all'846. Noto come uno zelota taoista, dapprima soppresse il buddhismo, poi attaccò tutte le altre religioni "straniere", incluso il cristianesimo. Il Nestorianesimo, l'unica confessione cristiana presente in Cina a quel tempo, fu virtualmente estirpata.
Nel XIII secolo arrivarono frati francescani con Giovanni da Montecorvino, la cui opera missionaria fu interrotta un secolo più tardi per ordine dell'Imperatore.
Ma furono i missionari gesuiti, inizialmente portoghesi, che stabilirono contatti regolari tra mondo cinese e Occidente, anche se la Cina rimase relativamente impermeabile all'evangelizzazione cristiana.
Nel 1601 Matteo Ricci ed altri gesuiti furono ammessi a Pechino. Alla fine del secolo nacquero le prime diocesi in territorio cinese.
I primi missionari protestanti arrivarono in Cina, invece, solo a inizio del XIX secolo. Inizialmente, costoro non avevano il permesso di entrare nell'impero, quindi formalmente si occupavano di altre attività, come l'interpretariato per le compagnie commerciali. Il primo missionario inglese fu Robert Morrison, che arrivo nel 1807; famoso fu anche il missionario protestante Charles Gützlaff. I missionari protestanti ottennero l'autorizzazione formale a entrare in Cina solo con la fine della Guerra dell'oppio.
A partire dagli anni '30 dell'Ottocento, i missionari francesi lazaristi, fatta base a Macao, fondarono nuove comunità cristiane in territorio cinese, che vissero in stato di semi clandestinità. Nel 1844, un accordo aggiuntivo al trattato di Whampoa permise ai missionari di operare con una parvenza di legalità.
A metà del XIX secolo, dopo la prima guerra dell'oppio (1842), le missioni cristiane ripresero a rifiorire. Tra i protestanti emersero i metodisti, particolarmente attivi nelle zone costiere. Nei cento anni successivi (cioè fino all'avvento della Repubblica Popolare Cinese) le missioni cristiane diedero un attivo contributo alla vita culturale del Paese, distinguendosi nell'ambito educativo.
Tra la fine dell'Ottocento e il Novecento, l'attività missionaria fu investita pienamente dallo scontro in atto tra conservatori della tradizione e modernisti. Tra i primi si diffusero le sette armate, tra cui spiccò quella detta in Occidente dei «Boxer» (probabilmente per un'errata interpretazione dell'ideogramma che li identifica, che raffigura un pugno chiuso). I missionari, ma anche i fedeli cinesi, furono in balia di una violenza diffusa e di rapine.
Il primo episodio di violenza si verificò nel 1895, quando la notizia che eserciti stranieri si apprestavano a invadere il Sichuan provocò una sollevazione di massa: sessanta chiese furono date alle fiamme. Nel 1898, con la vittoria in seno alla corte imperiale della corrente ostile all'Occidente, cominciò un duro periodo per tutti gli stranieri presenti in Cina, missionari cristiani compresi.
Nell'estate del 1900 si scatenò la rivolta dei Boxer: in tutto il Paese si diffusero le violenze e le stragi contro gli stranieri. Trovarono la morte cinque vescovi, trentun religiosi europei, più di cento religiosi cinesi, circa 190 pastori protestanti e i loro familiari. Nonostante la violenza fosse rivolta agli europei, vennero massacrati anche decine di migliaia di cristiani cinesi, additati come traditori del paese.
La situazione in Cina rimase pericolosa per i cristiani per vari decenni. La nascita della repubblica (1912) non pacificò completamente l'ex impero. La Cina fu attraversata da eserciti e milizie in guerra tra loro, non sempre benevolenti nei confronti delle realtà cristiane.
La Cina fu anche il laboratorio di un nuovo metodo missionario, che prevedeva il trasferimento graduale del vescovato da prelati occidentali a prelati cinesi. I primi vescovi locali vennero consacrati il 28 ottobre 1926. In seguito la Chiesa cattolica s'ingrandì: furono create nuove circoscrizioni ecclesiastiche e nominati nuovi vescovi cinesi. Nel 1936 anche la capitale di allora, Nanchino, ebbe il suo primo vescovo nativo, Paul Yu Bin.
Il numero dei fedeli continuò a crescere, fino a raggiungere, all'alba degli anni '40 la cifra di 3.100.000.
Nel 1948 i comunisti presero il potere con Mao Tse-tung. 
Il regime maoista si professava apertamente ateo. Non era in pregiudizievole contrasto con la religione, purché si trattasse della religione "naturale", cioè di quella cinese. In una prima fase del processo di creazione dell'uomo socialista, la religione tradizionale poteva anche essere tollerata. Ma non il cristianesimo che, per la sua origine straniera, veniva visto come una potenziale minaccia alla creazione della società socialista. 
Il cristianesimo fu quindi combattuto con ogni mezzo, sradicato ed estirpato dal tessuto sociale cinese. Le Chiese cristiane vennero accusate di essere conniventi con le potenze imperialiste. Vennero loro tolte tutte le proprietà, da quelle fondiarie a quelle immobiliari. La legge sulla riforma agraria collocò le comunità cristiane nel campo dei nemici di classe. 
Le chiese cristiane provarono a tendere la mano al regime. Nel maggio 1950 alcune personalità delle chiese protestanti formularono un "Manifesto cristiano", in cui si dichiaravano favorevoli alla riforma agraria e proclamavano la loro estraneità alle potenze imperialiste. Nasceva il "Movimento delle Tre Autonomie" (autogoverno, autofinanziamento, autopropaganda). Zhou Enlai, capo del governo, approvò il manifesto. Poco più di un anno dopo il documento era stato sottoscritto da 400.000 cinesi, la metà circa di tutti i protestanti del paese.
Nel novembre 1950 i cattolici del Sichuan settentrionale pubblicarono un "Proclama sull'indipendenza e la riforma". Il regime fece pressioni per l'allineamento con il Movimento delle Tre Autonomie. Intervennero i vescovi cattolici, che rifiutarono ogni forma di distacco dalla Santa Sede. 
Il regime intanto procedeva nella chiusura di seminari, cattolici e protestanti, e nell'espulsione di missionari europei. Venne colpito anche l'impegno dei cristiani nell'aiuto agli orfani e nelle scuole.
Tra il 1951 e il 1952 un'ondata di arresti e di esecuzioni sommarie attraversò il paese. Tra le centinaia di migliaia di vittime, vennero colpiti anche molti cristiani.
Fu altissimo il numero delle persone imprigionate. Nella Cina maoista le forme di reclusione erano diverse. Nelle prigioni vere e proprie venivano inviati i condannati a morte (in attesa di esecuzione) o i quadri di partito caduti in disgrazia. La grande massa dei detenuti condannati per reati comuni scontava invece la pena nei campi di lavoro. Ce n'erano di due tipi: campi di lavoro forzato (chiamati in cinese laogai) e forme attenuate di deportazione come il laojiao e il jiuye. In quest'ultimo i lavoratori coatti avevano qualche libertà: potevano ricevere visite e sposarsi. 
La maggior parte dei cristiani veniva inviata nei campi di lavoro forzato. In teoria lo scopo della reclusione era far cambiare pensiero ai “rei” per farne socialisti modello e poi reintegrarli nella società. In realtà i condannati rimanevano chiusi nei campi per il resto della loro vita.
Nel 1957 il Partico comunista creò l'Associazione patriottica cattolica cinese, una chiesa autonoma, nazionale, non in comunione con Roma. L'A.P. in teoria è indipendente. In realtà il Partito Comunista Cinese decide chi può essere ordinato sacerdote o vescovo, controlla i corsi di catechismo per bambini e adulti e quali devono essere i temi trattati.
Da allora la situazione non si è sostanzialmente modificata. Secondo un rapporto sulla libertà religiosa in Cina realizzato da ChinaAid, nell'anno 2012 sono stati riscontrati 132 casi di persecuzione nel paese; 4.919 cristiani sono stati perseguitati, di cui 442 sacerdoti o pastori; 1.441 persone sono state imprigionate, di cui 236 sacerdoti o pastori; nove persone sono state giustiziate. Inoltre, 28 persone hanno subito pestaggi o torture.Dopo la politica delle riforme avviate nel 2013 dal neo-presidente Xi Jinping , nel 2014 il governo cinese ha iniziato a tollerare maggiormente i cristiani; secondo il China Daily i cinesi protestanti sarebbero circa 23-40 milioni.
Gli "Eluosi", trascrizione fonetica di "Russi", sono una minoranza etnica russa di fede ortodossa; sono 35.000 e vivono tra lo Heilongjiang, lo Xinjiang e la Mongolia Interna.Jilin (吉林市S, Jílín ShìP) è un'importante città-prefettura della Manciuria meridionale (Cina) sulle rive del fiume Songhua. È la seconda città più grande ed ex capitale della provincia di Jilin nel nord-est della Cina. In base al censimento del 2020, 3 623 713 persone risiedevano nella sua area amministrativa di 27166,37 km² e 1 895 865 nella sua area metropolitana costituita da quattro distretti urbani. È l'unica grande città a livello nazionale che condivide il suo nome con la sua provincia.
Jilin è una delle città più antiche della Cina nord-orientale. Gli antenati del popolo Manciù vivevano lì prima della dinastia Qin. Durante il regno dell'Imperatore Yongle durante la dinastia Ming, furono fatti sforzi per espandere il controllo Ming in tutta la Manciuria. Potenti flotte fluviali furono costruite e salparono più volte dalla città di Jilin, facendo sì che i capi principali delle tribù locali giurassero fedeltà ai sovrani Ming. Poco dopo l'istituzione della dinastia Qing guidata dai Manciù, l'attuale Territorio del Litorale fu posto sotto l'amministrazione di Jilin.
Mentre l'Impero russo avanzava verso est fino alla costa del Pacifico, il governo Qing ordinò di fondare qui un cantiere navale nel 1661. Jilin fu ufficialmente fondata come città fortificata nel 1673 quando ad Anzhuhu (安 珠 瑚), il vice tenente generale (副都统), fu ordinato di costruire un castello a Jilin. Nel 1676, il governatore militare di Ning'an (in mancese: Ningguta) fu trasferito nella città di Jilin a causa della sua posizione più conveniente e della crescente importanza militare, mentre l'ex vice tenente generale fu trasferito nella direzione opposta a Ningguta. Da allora Jilin si è sviluppata rapidamente. Il soprannome di Jilin è Città fiume (江城S, JiangchengP), che deriva dalla frase «连 樯 接 舰 屯 江城» (Lian Qiang prende la nave e si stabilisce a Jiangcheng) di una poesia scritta dall'imperatore Kangxi durante la sua visita a Jilin nel 1682.
Jilin ha mantenuto la sua importanza nel XVIII e XIX secolo come una delle poche città esistenti oltre il sistema difensivo denominato Palizzata di salice (柳條邊S, Liǔtiáo BiānP), insieme a Qiqihar, Ningguta e Mukden (Shenyang). Dopo che il Manciukuò stabilì la propria capitale a Hsinking (l'attuale Changchun) nel 1932, l'importanza di Jilin diminuì. Nel 1940 la popolazione di Jilin era di 173 624 abitanti, mentre la popolazione di Hsinking raggiungeva i 544 202. I militari sovietici conquistarono Jilin durante l'operazione Tempesta d'agosto. Jilin divenne la capitale della provincia di Jilin dopo l'istituzione della Repubblica popolare cinese nel 1949, sostituita da Changchun nel 1956.
Il 13 novembre 2005 una serie di esplosioni avvenute nell'impianto petrolchimico n. 101 di Jilin hanno provocato la morte di sei persone, almeno 70 feriti e l'evacuazione di oltre diecimila residenti.
L'esplosione ha gravemente inquinato il fiume Songhua, con il rilascio di circa 100 tonnellate di sostanze inquinanti contenenti benzene e nitrobenzene.
Il livello di benzene registrato era 108 volte superiore ai livelli di sicurezza consentiti, causando la sospensione della fornitura d'acqua per quasi una settimana nelle principali città a valle, tra cui Harbin, Songyuan e la russa Chabarovsk.
Le autorità cinesi si scusarono con il governo russo per la gestione dell'incidente mentre gli inquinanti infine confluivano nel fiume Amur (Heilong, per i cinesi), il principale fiume di confine tra Cina e Russia.
Jilin è stata una delle regioni cinesi più colpite dalle frane e dalle inondazioni causate dalle forti pioggie dell'estate 2010.
Il 28 luglio 2010 migliaia di bidoni che contenevano sostanze chimiche tossiche tra cui trimetilclorosilano ed esametildisilossano, circa 170 kg per ogni bidone, sono stati trascinati nel fiume Songhua dalle inondazioni che hanno interessato due impianti chimici di Jilin.
È anche stato riferito che alcuni bidoni sono esplosi al contatto con l'acqua.
Nel tardo pomeriggio del 1º agosto erano stati recuperati dal fiume 6.387 bidoni.
I tecnici hanno affermato che i test dimostrano che l'acqua nel fiume rimaneva sicura da bere.
Tre soldati dell'Esercito popolare di liberazione sono annegati dopo aver lavorato per rimuovere i bidoni e nel controllo dell'inondazione.
Il 28 luglio la diga di Dahe, nella municipalità di Changshan, ha ceduto provocando la fuoriuscita di 4 milioni di m³ d'acqua, distruggendo cinque villaggi a valle e provocando 40 tra morti e dispersi.
Le inondazioni che hanno devastato la prefettura di Jilin hanno provocato 100 morti o dispersi, 37.000 case distrutte e 125.000 danneggiate, oltre 592.000 residenti evacuati.
La città di Jilin è situata in una zona collinare attraversata dal fiume Songhua. Ci sono quattro famose montagne che circondano la città di Jilin: Beishan a ovest, Longtan Shan a est, Zhuque Shan a nord e Xuantian a sud, oltre al fiume Songhua, che forma un bagua simboleggiando un taijitu. Beishan, è la montagna più famosa della città di Jilin e ospita numerosi templi buddisti e sarebbe stata visitata dall'imperatore Qianlong.Google Cina (谷歌, pinyin: Gǔgē) è un sito web controllato da Google Inc., il più grande motore di ricerca aziendale. Google Cina è il secondo motore di ricerca più usato nella Repubblica Popolare Cinese dopo Baidu. Il 22 marzo 2010, Google ha iniziato a reindirizzare tutto il traffico di https://www.google.cn/ a https://www.google.com.hk/ aggirando in tal modo le autorità cinesi e consentendo una ricerca senza censure.
Google Cina è stato fondato da Google nel 2005 e guidata da Kai-Fu Lee fino al 4 settembre 2009.
Nel tardo 2009 Google è stata oggetto di un attacco informatico, chiamato Operazione Aurora, che ha avuto origine nella Repubblica Popolare Cinese.
La sede iniziale di Google Cina era situata nella Torre NSC a Pechino e più tardi si trasferì allo Tsinghua Science Park. La nuova sede è in uso dal 2006.
Il 23 marzo 2010 alle ore 03.00, Google ha iniziato a reindirizzare tutte le ricerche da Google.cn a Google.com.hk.
A Luglio 2009 Google Cina ha servito al mercato orientale più di 300 milioni di utenti cinesi.
Il più grande rivale di Google Cina è Baidu, spesso chiamato "Google Cinese" a causa della sua grande somiglianza con Google.
Per contrastare Baidu, Google Cina ha lanciato un servizio molto simile ad iTunes chiamato Google Music.
Secondo Analysis International Google Cina ha una quota di mercato del 29%.Questa lista è un elenco di aeroporti aperti al pubblico nella Repubblica Popolare Cinese, suddivisi per provincia.
Nel 2015 c'erano circa 200 aeroporti in funzione, mentre nel 2020 è prevista la presenza di circa 240 aeroporti. La lista riporta anche gli aeroporti in costruzione.La Repubblica Popolare Cinese (中华人民共和国S, Zhōnghuá Rénmín GònghéguóP ), detta anche solo Cina (中国S, ZhōngguóP; lett. "Paese di mezzo"), è uno Stato dell'Asia orientale. La Repubblica Popolare Cinese è stata in passato indicata come Cina popolare, al fine di distinguerla dalla Repubblica di Cina, comunemente chiamata Taiwan (o Formosa), indicata invece come Cina nazionalista. Entrambe le entità reclamano il controllo sul territorio complessivo cinese. La Repubblica Popolare Cinese con 1 miliardo e 400 milioni di abitanti nel 2023 è il secondo stato più popoloso del mondo, primo secondo alcune fonti.La Cina è una repubblica popolare in cui il potere è esercitato dal Partito Comunista Cinese (中国共产党 oppure 中共). Il governo ha sede nella capitale Pechino (北京首都) ed esercita la propria sovranità su ventidue province (省), cinque regioni autonome (自治区), quattro municipalità direttamente controllate (直辖市) (Pechino 北京, Tientsin 天津, Shanghai 上海 e Chongqing 重庆) e due regioni amministrative speciali 特别行政区 (Hong Kong 香港 e Macao 澳门) parzialmente autonome.
La Cina rivendica la propria sovranità anche su Taiwan, che a propria volta rivendica la propria sovranità sulla Cina continentale. L'isola è rimasta dal 1949 sotto il controllo del governo della Repubblica di Cina (o Taiwan), che precedentemente governava anche la Cina continentale, ed è rivendicata dalla Repubblica Popolare Cinese come provincia di Taiwan. La complessa condizione politica di Taiwan è una delle conseguenze della guerra civile cinese, che ha preceduto la fondazione della Repubblica Popolare Cinese.
Con la sua superficie di circa 9 572 900 km², la Cina è il quarto stato più grande del mondo per superficie. Il paesaggio della Cina è vasto e diversificato: va dalle steppe della foresta e i deserti dei Gobi e del Taklamakan nell'arido nord alle foreste subtropicali e umide del sud. L'Himalaya, il Karakorum, il Pamir e il Tian Shan sono le catene montuose che separano la Cina meridionale dall'Asia centrale. Il Fiume Azzurro (长江) e il Fiume Giallo (黄河), rispettivamente il terzo e il sesto più lunghi del mondo, scorrono dall'altopiano del Tibet verso la costa orientale, densamente popolata. La costa della Cina lungo l'oceano Pacifico è lunga circa 14 500 chilometri ed è delimitata dal mare di Bohai, dal mar Giallo, dal mar Cinese Orientale e dal mar Cinese Meridionale.
L'antica civiltà cinese, una delle più antiche al mondo, si sviluppò inizialmente nelle pianure comprese tra il Fiume Giallo e il Fiume Azzurro. A partire dall'età del bronzo, verso la fine del II millennio a.C., si ha evidenza di strutture feudali, in cui i nobili si raccoglievano intorno a monarchie ereditarie. Vi sono testimonianze di una casata regnante nella prima metà del I millennio a.C., nota come dinastia Zhou (周朝), il cui declino condusse alla nascita di un discreto numero di regni indipendenti in competizione per il predominio sulla regione (periodo delle Primavere e Autunni, 春秋), con stagioni di conflitto che si fecero particolarmente accese nel periodo che va dall'VIII al III secolo a.C. Nel 221 a.C. lo Stato di Qin sconfisse e conquistò i territori di tutti gli altri Stati combattenti, dando vita al primo impero della storia cinese sotto la guida del primo imperatore cinese Qín Shǐ Huángdì della dinastia Qin (秦朝).
Da quel momento il titolo di imperatore della Cina divenne il sinonimo della raggiunta supremazia. La dinastia Qin non durò a lungo, infatti i popoli precedentemente conquistati vennero poco dopo riuniti sotto l'egida della dinastia Han (汉朝, III secolo a.C. - III secolo d.C.). I quattro secoli in cui regnarono i sovrani della dinastia Han sono considerati cruciali per la definizione e l'affermazione della identità culturale cinese, tanto da divenire il termine con cui i cinesi definirono se stessi (con il termine appunto di etnia o popolo han, 汉族). Da allora, la storia cinese ha visto l'alternarsi di periodi di divisione e fasi di unificazione, con conseguenti periodi di frammentazione, contrazione o espansione territoriale, sotto l'egida di diverse dinastie, talora di etnia straniera, come avvenuto nel caso dei mongoli o dei mancesi.
L'ultima dinastia fu quella dei Qing, il cui regno si concluse nel 1911 con la fondazione della Repubblica di Cina (中华民国). Dopo la sconfitta dell'Impero giapponese (大日本皇国) durante la seconda guerra mondiale, il Paese fu scosso dalla guerra civile, che vedeva contrapposte le forze nazionaliste del Kuomintang (国民党), il partito che allora deteneva il governo del paese, e le forze facenti capo al Partito Comunista Cinese. Nel 1949 la guerra si concluse con la sconfitta del Kuomintang e la conseguente fuga del governo nazionalista sull'isola di Formosa, nella cui capitale Taipei (台北) ha tuttora sede l'attuale Repubblica di Cina, altresì nota come Taiwan. In seguito alla vittoria conseguita sul continente, il 1º ottobre del 1949 a Pechino le forze comuniste guidate da Mao Zedong proclamarono ufficialmente la nascita della Repubblica Popolare Cinese.
Dopo l'introduzione di riforme economiche nel 1978, l'economia cinese è diventata quella dalla crescita più rapida al mondo. A partire dal 2013, è la seconda economia più grande al mondo sia come PIL totale nominale sia per parità di potere d'acquisto; per quanto riguarda solamente il PIL nominale, invece, la Cina ha sorpassato il Giappone, sino ad allora seconda potenza mondiale dal 1987, nel 2010. Nel 2022 il prodotto interno lordo cinese è sui ventimila miliardi di dollari. Essa è anche il più grande esportatore e importatore di merci al mondo. La Cina è ufficialmente uno Stato munito di armi nucleari e ha il più grande esercito permanente del mondo, con il secondo più grande bilancio della difesa. È, inoltre, membro dell'ONU dal 1971, quando ha preso il posto della Repubblica di Cina tra i seggi dei membri permanenti del Consiglio di sicurezza delle Nazioni Unite, e quindi gode del potere di veto. La Cina è anche membro di numerose organizzazioni multilaterali, tra cui l'OMC, l'APEC, il BRICS, l'Organizzazione per la Cooperazione di Shanghai, il BCIM e il G20. La Cina, unanimemente riconosciuta come grande potenza dal consenso internazionale, è una potenziale superpotenza secondo un certo numero di accademici e analisti che si occupano di questioni militari, politiche ed economiche.
Dissidenti politici e gruppi per i diritti umani hanno denunciato la dittatura del governo cinese per diffuse violazioni dei diritti umani, tra cui repressione politica, repressione delle minoranze religiose ed etniche, censura, sorveglianza di massa e la violenza utilizzata nel reprimere il dissenso, come quella esibita durante le proteste di piazza Tienanmen del 1989.
I cinesi si riferiscono comunemente al proprio Paese usando il termine Zhōngguó (中国, composto di Zhōng, "centrale" o "medio", e Guó, "regno", "Stato"). Questa parola antica (il termine si ritrova nello Shujing del VI secolo a.C.) ha una valenza religiosa e cosmologica, indicando la civiltà celestialmente centrata, ed era in origine un nome collettivo riferito all'insieme di regni presenti nelle pianure della Cina del Nord. Con l'avvento dell'impero esso divenne poi sinonimo di terra di insediamento dei cinesi Han, che si contrapponeva alle terre abitate dai "barbari" di etnie differenti (come le tribù dei Xiongnu 匈奴). Sotto la dinastia mancese dei Qing (清朝, XVII-XIX secolo) il termine perse questa connotazione strettamente legata all'appartenenza etnica al gruppo Han, per espandersi fino a comprendere l'intera compagine di gruppi etnici raccolti sotto l'egida del potere dei Qing, il cui impero aveva una forte connotazione multietnica e multiculturale.Soltanto a partire dal XIX secolo il termine Zhōngguó divenne sinonimo di Stato o nazione cinese. Dal 1949 il nome ufficiale del Paese è Repubblica Popolare Cinese (中华人民共和国S, Zhōnghuá Rénmín GònghéguóP).
Vi sono diverse teorie che tentano di spiegare l'origine della parola "Cina". Essa potrebbe derivare dal persiano Chin (چین‎), che a sua volta deriva dalla parola sanscrita Cīna (चीन), parola che si ritrova nelle prime scritture indù, tra cui il Mahābhārata (V secolo a.C.) e Manusmṛti (II secolo a.C.). Una diversa teoria è stata proposta nel XVII secolo dal missionario gesuita Martino Martini, secondo il quale il nome Cina deriverebbe da "Qin" (秦, Ch'in), il più occidentale dei regni cinesi durante la dinastia Zhou; la teoria trova forte plausibilità nel fatto che è stato proprio il regno Qin a unificare la Cina nel 221 a.C.
Più si risale indietro nella storia della Cina, più i fatti documentati si intrecciano con la mitologia di questa civiltà. I grandi antenati, progenitori delle etnie che popolano la Cina e istitutori della civiltà cinese, sono considerati il riflettersi nel piano della materia di divinità cosmiche (ordinatrici del mondo). Tra di essi sono di precipua importanza Fuxi, Nüwa e Shennong, rispettivamente personificazioni delle potenze numinose del Cielo (Tian), della Terra (Di) e della razionalità umana (ren); e i Cinque Dèi (Wufang Shangdi) — il Dio Giallo, il Dio Nero, il Dio Blu/Verde, il Dio Rosso e il Dio Bianco —, manifestazioni nello spazio (le quattro direzioni più il centro) e nel ciclo del tempo dell'anno (le quattro stagioni), ognuna caratterizzata da uno dei cinque elementi e da uno dei cinque pianeti/stelle del sistema del Sole, della potenza del supremo Dio del Cielo (Tian o Shangdi), identificata come operante nel polo nord della volta celeste.
Tra le figure degli dèi-antenati fondatori hanno primaria importanza Huangdi (黃帝, il "Dio Giallo" o "Imperatore Giallo", omofono del titolo poi usato dagli imperatori, scritto però con i grafemi 皇帝, che significano "divo imperatore" o "divo re") — che rappresenta il centro e asse della cosmologia del Dio del Cielo, da cui il suo nome come essere terreno, 軒轅 Xuānyuán, che significa "Asse del Carro" del polo nord celeste — e sua moglie Leizu: l'uno sarebbe l'ideatore dell'intera tradizione culturale-statuale cinese e sarebbe il progenitore di tutti i Cinesi Han, l'altra avrebbe introdotto nella Valle del Fiume Giallo l'uso del baco da seta. Altri poi gli dèi-antenati o eroi culturali di grande importanza, tra cui Yu il Grande, vissuto alla fine del III millennio a.e.v., identificato come colui che introdusse l'uso delle armi di bronzo.
La tradizione cinese tramanda l'esistenza di tre antiche dinastie nel periodo che precede il III secolo a.C (nel 221 a.C. ci fu l'avvento dell'impero Qin, il primo impero della storia cinese). Secondo il mito, la più antica dinastia sarebbe quella degli Xia (夏朝) intorno al 2100 a.C., che venne soppiantata dalla dinastia Shang (商朝), la quale cedette infine il posto a quella dei Zhou.
Se si includono le dinastie riportate dalla tradizione, la storia complessiva delle dinastie cinesi coprirebbe perciò un arco di quattro millenni.
Le tracce più antiche di Homo erectus ritrovate in Cina sono quelle dell'uomo di Yuanmou (袁某直立人). Nel 1965 nel distretto di Yuanmou vennero ritrovati due denti incisivi appartenenti ad un ominide maschio adulto rinominato Homo erectus Yuanmouensis. Gli incisivi sono stati fatti risalire, attraverso la datazione archeomagnetica a 1.700.000 anni fa. Esso costituisce l'ominide più antico ritrovato non solo in Cina ma nell'intera Asia. L'Homo erectus meglio studiato è invece l'uomo di Pechino (北京人), risalente a 780.000-680.000 anni fa. I fossili di Homo sapiens più antichi risalgono invece a 18.000-11.000 anni fa. Grazie ai cambiamenti climatici che seguirono il ritiro dei ghiacci, tra il VIII e il IV millennio a.C. si assistette alla transizione da comunità di cacciatori-raccoglitori a gruppi dediti all'agricoltura e all'allevamento del bestiame.I reperti archeologici testimoniano l'esistenza di un gran numero di comunità umane insediatesi su un vasto territorio che comprende le valli del Fiume Azzurro e del Fiume Giallo. La caratteristica principale di questi insediamenti risiede nell'altissimo grado di differenziazione culturale che si riscontra nei manufatti, nella struttura delle abitazioni e in generale nelle testimonianze della vita collettiva di ciascuna comunità. Secondo gran parte degli storici e archeologi moderni il modello più credibile per le origini della civiltà cinese si basa quindi su una molteplicità di culture regionali sviluppatesi in maniera autonoma, caratterizzate da sfere di influenza che talvolta entravano in contatto tra loro. L'adozione di questo modello policentrico segna un netto punto di svolta rispetto alla tesi tradizionale (frutto dei miti fondativi e delle tradizionali cronache imperiali), fondata sull'idea di un'origine unitaria della civiltà cinese, e rappresenta uno dei più importanti risultati scientifici raggiunti grazie all'introduzione della storia e dell'archeologia moderne in Cina agli inizi del XX secolo.A partire dal III millennio a.C. gli scavi archeologici testimoniano l'esistenza di diverse comunità urbane, sparse su insediamenti di epoca neolitica: molti dei quali si trovano nelle pianure circostanti il fiume Giallo. I più antichi manufatti di bronzo mai ritrovati in Cina risalgono invece al 3100-2700 a.C., nel sito archeologico della cosiddetta cultura di Majiayao (马家窑). Esistono reperti riconducibili a diverse culture dell'età del bronzo, ma l'utilizzo di questo materiale rimase molto diffuso fino al V secolo a.C.
Secondo la tradizione cinese, la prima dinastia fu quella degli Xia, emersa intorno al 2100 a.C. La dinastia Xia segnò l'inizio del sistema politico cinese basato su monarchie ereditarie, o dinastie, che sarebbe durato per un millennio. La dinastia Xia venne a lungo ritenuta mitica dagli storici fino a quando, nel 1959, non furono effettuati scavi scientifici nei siti della prima età del bronzo di Erlitou, nell'Henan. Non è chiaro, comunque, se questi siti siano resti della dinastia Xia o di un'altra cultura emersa nello stesso periodo. La successiva dinastia Shang è la prima ad essere confermata da testimonianze contemporanee. Gli Shang governarono la pianura del Fiume Giallo, nella Cina orientale, dal XVII all'XI secolo a.C. Le loro iscrizioni sulle ossa oracolari (dal 1500 a.C. circa) rappresentano la più antica forma di scrittura cinese mai trovata e sono le dirette antenate dei caratteri cinesi moderni.Gli Shang vennero sottomessi dagli Zhou, che governarono tra l'XI e il V secolo a.C., anche se l'autorità centralizzata fu lentamente erosa dai signori della guerra feudali. Alla fine, dall'indebolito dominio zhou emersero alcuni principati che smisero di obbedire al legittimo sovrano e continuarono a dichiararsi guerra tra loro durante i 300 anni del cosiddetto periodo delle primavere e degli autunni. All'epoca del periodo degli Stati Combattenti, tra il V e il III secolo a.C., erano rimasti sette grandi stati potenti.
Il periodo degli Stati Combattenti terminò nel 221 a.C., dopo che lo stato di Qin ebbe conquistato gli altri sei regni, riunificato la Cina e stabilito l'ordine dominante di autocrazia. Il re Zheng di Qin, autoproclamatosi Primo Imperatore della dinastia Qin, promulgò le riforme legaliste di Qin in tutta la Cina, in particolare la standardizzazione forzata dei caratteri cinesi, delle unità di misura, della larghezza delle strade (vale a dire la lunghezza degli assi dei carri) e della valuta. La sua dinastia sottomise e annetté i territori delle tribù yue in Guangxi, Guangdong e Vietnam. La dinastia Qin durò solo quindici anni, cadendo subito dopo la morte del Primo Imperatore, in quanto le sue dure politiche autoritarie avevano portato a una diffusa ribellione.A seguito di una diffusa guerra civile durante la quale fu data alle fiamme la biblioteca imperiale di Xianyang, prese il sopravvento la dinastia Han, che governò la Cina tra il 206 a.C. e il 220 d.C.: essa creò un forte senso di identità culturale tra la popolazione, tanto che ancora oggi i cinesi vengono indicati con l'etnonimo «han». Gli Han espansero considerevolmente il territorio dell'impero, con campagne militari che raggiunsero l'Asia centrale, la Mongolia, la Corea del Sud e lo Yunnan e strapparono il Guangdong e il Vietnam settentrionale ai Nanyue. Il coinvolgimento degli Han nell'Asia centrale e in Sogdiana contribuì a stabilire la rotta commerciale terrestre della via della seta, che sostituì il precedente percorso attraverso l'Himalaya fino all'India. La Cina Han divenne gradualmente la più grande economia del mondo antico. Nonostante l'iniziale decentralizzazione degli Han e l'abbandono ufficiale della filosofia del legismo dei Qin a favore del confucianesimo, il governo Han e le dinastie successive ne preservarono le istituzioni e le strutture politiche.
Dopo la fine della dinastia Han seguì un periodo di conflitti noto come «Tre Regni», le cui figure centrali furono successivamente immortalate in uno dei quattro classici della letteratura cinese. Alla fine, gli Wei vennero rapidamente rovesciati dalla dinastia Jin. Tra i Jin scoppiò in seguito una guerra civile dopo l'acesa al trono di un imperatore mentalmente instabile e incapace di governare; i «Cinque Barbari» in seguito invasero e governarono la Cina settentrionale, suddivisa nei «Sedici Stati». Gli Xianbei poi li unificarono, creando il regno degli Wei del nord, il cui imperatore Xiaowen invertì le politiche di apartheid dei suoi precedessori e impose una drastica sinificazione sui suoi sudditi, integrandoli in gran parte nella cultura cinese. Nel sud, il generale Liu Yu fece sì che i Jin abdicassero in favore dei Liu Song. I vari successori di questi stati divennero noti come dinastie del Nord e del Sud, che vennero infine riunite dai Sui nel 581. I Sui riportarono i cinesi han al potere in tutta la Cina, riformarono l'agricoltura, l'economia e il sistema degli esami imperiali, costruirono il Gran Canale e patrocinarono il buddhismo. Tuttavia, il loro dominio cadde rapidamente quando la coscrizione per i lavori pubblici e il fallimento di una guerra nella Corea settentrionale provocarono disordini diffusi.Sotto le successive dinastie Tang e Song, l'economia, la tecnologia e la cultura cinese entrarono nell'età dell'oro. I Tang mantennero il controllo sulle regioni occidentali e sulla via della seta: grazie a loro i mercanti cinesi raggiunsero la Mesopotamia e il Corno d'Africa e la capitale Chang'an divenne un centro urbano cosmopolita. Tuttavia, il regno dei Tang venne devastato e indebolito dalla ribellione di An Lushan nell'VIII secolo. Nel 907, la dinastia Tang si disintegrò completamente quando i signori della guerra locali divennero ingovernabili. La dinastia Song pose fine alla fase di frammentazione nel 960, grazie ad un equilibrio di potere tra Song e Khitan Liao. I Song furono il primo governo della storia a emettere carta moneta e il primo soggetto politico cinese a istituire una flotta da guerra permanente grazie allo sviluppo dell'industria cantieristica, che crebbe di pari passo con il commercio marittimo.
Tra il X e l'XI secolo d.C., la popolazione della Cina raddoppiò fino a raggiungere i 100 milioni circa, principalmente a causa dell'espansione della coltivazione del riso nella Cina centrale e meridionale e della produzione di abbondanti eccedenze alimentari. La dinastia Song vide anche una rinascita del confucianesimo, in risposta alla crescita del buddhismo durante il periodo Tang, e un fioritura della filosofia e delle arti: la pittura paesaggistica e la porcellana raggiunsero nuovi livelli di maturità e complessità. Tuttavia, la debolezza militare dell'esercito Song non passò inosservata alla dinastia Jin degli jurchen, e nel 1127 l'imperatore Song Huizong e la sua capitale Bianjing caddero nelle mani dei Jin dopo una guerra che vide contrapposte le due dinastie. I Song rimasti si ritirarono nella Cina meridionale.La conquista mongola della Cina ebbe inizio nel 1205 con la graduale conquista degli Xia occidentali da parte di Gengis Khan, che successivamente invase anche i territori Jin. Nel 1271 il leader mongolo Kublai Khan fondò la dinastia Yuan, che conquistò gli ultimi domini della dinastia Song nel 1279. Prima dell'invasione mongola, la popolazione della Cina Song era di 120 milioni, scesi a 60 all'epoca del censimento del 1300. Un contadino di nome Zhu Yuanzhang guidò una ribellione che rovesciò gli Yuan nel 1368 e fondò la dinastia Ming come imperatore Hongwu. Sotto la dinastia Ming, la Cina visse un'altra età dell'oro, sviluppando una delle flotte da guerra più forti del mondo e un'economia ricca e prospera in un contesto di fioritura di arte e cultura. Fu durante questo periodo che l'ammiraglio Zheng He condusse l'armata del tesoro dei Ming attraverso l'oceano Indiano, raggiungendo l'Africa orientale.
Nei primi anni della dinastia Ming, la capitale della Cina fu spostata da Nanchino a Pechino. Con il germogliare del capitalismo, filosofi come Wang Yangming criticarono e ampliarono ulteriormente il neoconfucianesimo con concetti di individualismo e di uguaglianza delle «quattro occupazioni». La categoria dei funzionari-letterati divenne una forza a sostegno dell'industria e del commercio nei movimenti di boicottaggio fiscale, che, insieme alle carestie e alla difesa contro le invasioni giapponesi della Corea (1592-1598) e le invasioni manciù, portò al prosciugamento delle casse dello stato. Nel 1644 Pechino fu conquistata da una coalizione di forze contadine ribelli guidate da Li Zicheng. Alla caduta della città, l'imperatore Chongzhen si suicidò. La dinastia manciù dei Qing, all'epoca alleata del generale ming Wu Sangui, rovesciò la breve dinastia Shun di Li e successivamente prese il controllo di Pechino, che divenne la nuova capitale della dinastia Qing.La dinastia Qing, che durò dal 1644 al 1912, fu l'ultima dinastia imperiale della Cina. La conquista dell'impero Ming (1618-1683) costò 25 milioni di vite e l'economia cinese crollò drasticamente. Dopo la caduta dei Ming meridionali, con l'ulteriore conquista del khanato degli Zungari l'impero annetté la Mongolia, il Tibet e lo Xinjiang. L'autocrazia centralizzata venne rafforzata per sopprimere il sentimento anti-Qing e venne portata avanti una politica di valorizzazione dell'agricoltura, limitazione del commercio, Haijin («interdizione marittima») e controllo ideologico attraverso l'inquisizione letteraria: questo portò a una stagnazione sociale e tecnologica.
A metà del XIX secolo, la dinastia Qing sperimentò l'imperialismo occidentale nelle guerre dell'oppio contro Gran Bretagna e Francia. La Cina fu costretta a pagare un risarcimento, ad aprire i porti previsti dal trattato, a consentire l'extraterritorialità per i cittadini stranieri e a cedere Hong Kong agli inglesi ai sensi del trattato di Nanchino del 1842, il primo dei cosiddetti «trattati ineguali». Con la prima guerra sino-giapponese (1894-1895) la Cina Qing perse ogni tipo di influenza sulla penisola coreana e dovette inoltre cedere Taiwan al Giappone.
La dinastia Qing venne anche scossa da disordini interni in cui morirono decine di milioni di persone, specialmente durante la ribellione del Loto Bianco, la fallita rivolta dei Taiping che devastò la Cina meridionale negli anni '50 e '60 e la rivolta dei Dungani (1862-1877) nel nord-ovest. Il successo iniziale del Movimento di autorafforzamento degli anni '60 venne reso vano da una serie di sconfitte militari negli anni '80 e '90.Nel XIX secolo ebbe inizio la grande diaspora cinese. Alle perdite dovute all'emigrazione si aggiunsero quelle provocate da conflitti e catastrofi come la carestia che colpì la Cina settentrionale nel 1876-1879, in cui morirono tra 9 e 13 milioni di persone. Nel 1898 l'imperatore Guangxu elaborò un piano di riforma per stabilire una moderna monarchia costituzionale, ma i suoi piani furono contrastati dall'imperatrice vedova Cixi. La sfortunata ribellione xenofoba dei Boxer del 1899-1901 indebolì ulteriormente la dinastia. Sebbene Cixi sponsorizzasse un programma di riforme, la rivoluzione Xinhai del 1911-1912 pose fine alla dinastia Qing e istituì la Repubblica di Cina. Puyi, l'ultimo imperatore della Cina, abdicò nel 1912.
La Repubblica di Cina partecipò alla prima guerra mondiale schierandosi con le potenze alleate. Il contributo militare cinese al conflitto fu limitato a causa della relativa arretratezza dell'apparato bellico, mentre dal punto di vista economico la Cina fornì supporto alle industrie degli Alleati grazie all'invio di manodopera cinese. Partecipò anche alla seconda guerra mondiale, schierandosi contro l'Asse.
Due guerre civili fra i nazionalisti filoamericani di Chiang Kai-shek (o, in cinese standard, Jiang Jie-Shi 蒋介石) e i comunisti di Mao Zedong (o, nella vecchia trascrizione, Mao Tse-Tung 毛泽东) (1927-1937 e 1945-1949), intervallate dall'invasione giapponese (1937-1945), determinarono la divisione del territorio cinese in due stati distinti, la proclamazione della Repubblica Popolare Cinese di Mao, il 1º ottobre 1949 nella Cina continentale, e della Repubblica Di Cina, detta comunemente Taiwan, sull'isola di Formosa e altre isole (Penghu, Kinmen e Matsu), ancora oggi sotto il controllo della Repubblica di Cina.
Il nuovo governo riunificò il territorio e diede una struttura economica di tipo socialista al Paese, con la nazionalizzazione delle industrie, la creazione delle comuni e la redistribuzione delle terre dei latifondisti ai contadini attraverso iniziative politiche ed economiche che costarono la vita a milioni di persone.Nella seconda metà del Novecento si afferma una linea economica che inizialmente segue il modello sovietico e poi tenta un percorso alternativo che porterà al disastro del grande balzo in avanti (大跃进). La terribile carestia, la repressione, i lavori forzati e la Rivoluzione Culturale (文化大革命), in cui furono protagoniste le Guardie rosse (红卫兵), provocheranno decine di milioni di morti.
Dopo le molteplici carestie nel Paese, negli scontri politici interni del partito si afferma Deng Xiaoping (邓小平), che riorganizza l'economia cinese, favorendo il riconoscimento costituzionale della proprietà privata e l'apertura del mercato a investimenti esteri. La repressione violenta delle proteste di Tiananmen e le conseguenti sanzioni da diversi Stati non fermano la politica del Partito Comunista che, dopo il ritorno di Hong Kong e Macao, porta l'economia cinese ai primi posti del globo.
Anche l'occidentalizzazione della Cina, tentata più volte dagli europei a partire dal XVII secolo e culminata con l'irruzione coloniale dalla seconda metà del XIX secolo, è stata assorbita e trasformata nel corso del XX secolo in una singolare forma di comunismo nazionale, uno dei fattori dominanti nella scena internazionale del secondo dopoguerra, facendo dell'antico "regno di mezzo" uno dei poli della politica mondiale anche nell'era post-Mao.
L'importanza della Cina nel ventunesimo secolo si riflette in virtù del suo ruolo come prima potenza economica per prodotto interno lordo; è inoltre membro fondatore dell'Organizzazione delle Nazioni Unite (è uno dei cinque membri permanenti con il diritto di veto), aderisce al Organizzazione per la Cooperazione di Shanghai (SCO) e fa parte del OMC, dell'APEC, dell'ASEAN, del G2 e del G20. Con l'introduzione della riforma economica basata sul capitalismo nel 1978 la Cina è diventata il Paese con lo sviluppo economico più veloce al mondo, primo maggiore esportatore (2008) e il primo più grande importatore di merci (2010).Molti studiosi hanno definito la Cina come la nuova superpotenza militare emergente; già nel 1964 riesce a sviluppare i suoi armamenti nucleari e mantiene dalla fine della seconda guerra mondiale l'esercito di terra numericamente più grande al mondo (Esercito di Liberazione Popolare), il suo budget per la difesa (con un aumento annuale più 10%) è secondo solo a quello degli Stati Uniti. La rapida industrializzazione e le riforme di mercato hanno ridotto il suo tasso di povertà dal 53% nel 1981 all'8% nel 2001. Tuttavia la Repubblica Popolare Cinese è ora di fronte a una serie di altri problemi, tra cui il rapido invecchiamento della popolazione a causa della politica del figlio unico (一孩政策), le tensioni con Hong Kong, Taiwan e la minoranza uigura in Xinjiang (vedi il genocidio culturale degli uiguri e i campi di rieducazione dello Xinjiang), un ampliamento urbano-rurale, uno squilibrio economico tra regioni costiere e interne e il degrado ambientale.
La superficie della Cina è di 9.706.961 km2, di poco inferiore all'intera Europa, il che ne fa lo Stato più esteso dell'Asia orientale; la popolazione è d'oltre 1.401.586.000 persone, pari a circa il 19,5% della popolazione mondiale: ciò rende la Cina il secondo Paese più popolato del mondo.
La forma di Stato della Cina è una repubblica socialista guidata da un unico partito, il Partito Comunista Cinese; la sua amministrazione è articolata in ventidue province, cinque regioni autonome, quattro comuni e due regioni amministrative speciali.
La Cina confina con quattordici Paesi: a nord con Russia e Mongolia; a est con la Corea del Nord; a sud con Vietnam, Myanmar, Laos, Bhutan e Nepal; a ovest con India, Pakistan, Tagikistan, Kazakistan, Afghanistan e Kirghizistan. Si affaccia inoltre a est sul mar Giallo e sul mar Cinese Orientale e a sud-est sul mar Cinese Meridionale.
Con 9,71 milioni di km2 la Cina è il quarto Paese del mondo per estensione (dopo la Russia, il Canada e gli Stati Uniti d'America) e di conseguenza offre una grande varietà di climi e paesaggi. Il punto sul globo terrestre più lontano dal mare (circa 2.600 km) si trova in Cina, nell'area desertica nella regione Sinkiang-Uygur. Il sud è diviso tra l'altopiano dello Yunnan-Guizhou, con un'altitudine che parte dai 550 metri per arrivare ai 2000 metri, e i bacini dei grandi fiumi che lo attraversano.
Idealmente si potrebbe dividere la Cina in sei grandi regioni: il nord-ovest, la Mongolia interna, il nord-est, la Cina settentrionale, la Cina meridionale e l'estrema regione sud-occidentale.
Si divide in tre fasce climatiche: la parte settentrionale fredda, la centrale più temperata e la meridionale umida. Questa regione comprende a nord un bacino chiamato "il bacino di Zungaria" che, nonostante sia caratterizzato da zone rocciose e sabbiose, è una zona piuttosto fertile dove l'agricoltura viene praticata grazie a vasti sistemi di irrigazione; a sud si trova il bacino del Tarim situato tra gli elevati rilievi del Kunlun. Esso comprende il deserto più arido di tutta l'Asia: il Taklamakan.
Questa regione possiede un clima molto secco e si trova nella parte centro-settentrionale della Cina. La Mongolia interna è un altopiano caratterizzato da deserti di sabbia, roccia e ghiaia che a est degradano in fertili steppe. Questa regione, delimitata a est dalla boscosa catena del Grande Khingan, comprende pianure ondulate divise da aridi piani rocciosi. Il capoluogo è Hohhot (呼和浩特).
Comprende tutta la Manciuria a est della catena del grande Khingan: si tratta di una vasta e fertile pianura circondata da monti e colline tagliate da moltissime valli e piccoli pendii. A sud si trova la penisola di Liaodong, le cui coste sono ricche di porti naturali. Nella parte occidentale del nord est si trovano ampie zone desertiche.
Questa regione si trova nella zona delimitata a nord dalla Mongolia interna e a sud dal bacino del Fiume Giallo; qui si trova l'altopiano del Loess, caratterizzato da profonde vallate, gole e terrazze coltivate, il bassopiano cinese, i monti dello Shandong e gli aspri e inaccessibili rilievi del sud ovest.
Questa regione abbraccia la valle del Fiume Azzurro e numerose regioni del sud. La valle del Fiume Azzurro consiste in una serie di bacini i cui fertili terreni alluvionali sono solcati da canali navigabili e da molti laghi. A ovest si estende il bacino dello Sichuan, un fertile territorio collinare, circondato dagli irregolari altopiani centrali. Gli altopiani meridionali sono compresi tra i monti tibetani e il mare. A est si estendono zone collinari disboscate e soggette ad erosione; lungo la costa si trovano gli irregolari altopiani sud orientali.
È occupata dall'altopiano del Tibet (青藏高原), conosciuto anche come il "tetto del mondo" che, posto a un'altitudine media di 4.512 metri sul livello del mare, è la regione in cui si trovano le montagne più alte del mondo, con quattordici cime che si elevano al di sopra degli 8.000 metri, tra cui il K2 e il monte Everest (珠穆朗玛峰). Morfologicamente vario, costituito da vasti affioramenti rocciosi, alternati da pianure alluvionali, laghi salati e paludi, l'altopiano è attraversato da numerose catene montuose e orlato dall'Himalaya a sud, dal Pamir e dal Karakorum a ovest e dal Quiliam sham a nord. Qui si trova la sorgente del Gange. In estate la catena dell'Himalaya fa da scudo protettivo alle più basse nuvole monsoni, provenienti dal versanti indiano e nepalese. Le piogge sono dunque limitate, presenti soprattutto nei mesi di luglio e agosto.
La Cina è sede di un gran numero di fiumi e i tre maggiori sono: lo Huang He 黄河 (in italiano "Fiume Giallo"), il Chang Jiang 长江 (o "Fiume Azzurro") e lo Xi Jiang 西江  (o "fiume dell'ovest"), che nella parte media e bassa del loro corso dividono tre grandi assi orografici della Cina orientale e hanno la loro origine sull'altopiano tibetano.
Il Fiume Giallo nasce nelle montagne del Qinghai (青海), percorre il territorio cinese per circa 4.855 km, prima di sfociare nell'oceano Pacifico presso la penisola dello Shandong (山东). Il Fiume Azzurro è il maggiore fiume cinese e il terzo per lunghezza al mondo. Anch'esso nasce dalle montagne del Qinghai, ma procede verso sud-est attraversando così zone di montagne ricche di acqua che gli garantiscono una notevole portata. Lo Xi Jiang nasce sull'altopiano dello Yunnan e ha notevole importanza dal punto di vista agricolo, dato il clima subtropicale delle regioni irrigate. Nel Guangdong confluisce nello Zhu Jiang (珠江) o fiume delle Perle, che è un'altra importante arteria di trasporto fluviale con il suo delta che arriva fino alla città di Canton e oltre verso un territorio pieno di canali e dighe.
Circa la metà dei fiumi della Cina, compresi i tre più lunghi (Fiume Azzurro, Fiume Giallo e Xi Jiang), scorre da ovest a est e sfocia nei mari cinesi aperti all'oceano Pacifico; in minore quantità sfociano nel mar del Giappone, mentre altri sono privi di sbocco sul mare e quindi si gettano negli aridi bacini occidentali e settentrionali, dove le acque filtrano nel sottosuolo formando profonde e importanti riserve d'acqua. Le piene dei grandi fiumi portano inondazioni che hanno sovente conseguenze disastrose sugli insediamenti umani e sulle coltivazioni.
Il censimento nazionale del 2015 ha permesso di stimare la popolazione della Repubblica Popolare Cinese in 1.367.820.000 persone; il 17,5% di essi aveva un'età di 14 anni o inferiore, il 67% era tra i 15 e i 59 anni e il 15,5% aveva più di 60 anni. Il tasso di crescita della popolazione per il 2013 è stato stimato di essere dello 0,46%. Sempre secondo il censimento, la densità della popolazione era di 139,6 ab./km2 e un ISU di 0,777; classificandosi all'81º posto. La popolazione è sparsa in modo molto irregolare; è infatti concentrata prevalentemente nelle province orientali e nelle grandi pianure, mentre a ovest, zona più aspra e arida, vi è una densità bassissima. La Cina annovera una dozzina di grandi città con uno o più milioni di residenti di lungo periodo, tra cui 7 megalopoli come Chongqing, Shanghai, Pechino, Tientsin, Shenzhen, Canton e Hong Kong i cui abitanti, sommati, formano una popolazione di oltre 130 milioni di abitanti. Le principali città della Cina svolgono ruoli chiave a livello nazionale e per quanto riguarda l'identità regionale, la cultura e l'economia. L'aspettativa di vita è salita a 73 anni.
Anche se per gli standard occidentali il Paese può essere considerato a reddito medio, a partire dal 1978 la sua rapida crescita ha permesso a centinaia di milioni di suoi cittadini di uscire dalla povertà. Nel 2009 circa il 10% della popolazione cinese vive al di sotto della soglia di povertà di 1 dollaro al giorno, rispetto al 64% del 1978. La disoccupazione in ambito urbano, al 2014, era di circa il 4,1%. La disoccupazione media si attesta attorno al 10%. Sono cresciuti notevolmente sia la fetta di popolazione appartenente al ceto, sia i "super ricchi" (individui con un patrimonio superiore a 10 milioni di yuan). Con oltre 1,4 miliardi di persone e una costante diminuzione delle risorse naturali, il governo cinese si è dimostrato molto preoccupato per l'elevato tasso di crescita della popolazione e, fin dal 1979 e con risultati alterni, ha tentato di attuare una politica severa di pianificazione familiare, nota come "politica del figlio unico". Con questa dottrina, fino al 2013, si è cercato di limitare le famiglie ad avere un unico figlio, con eccezioni per le minoranze etniche e un certo grado di flessibilità nelle zone rurali. Un importante allentamento di questa politica è stato promosso nel dicembre 2013, consentendo alle famiglie di avere due figli se uno dei genitori è figlio unico. I dati del censimento del 2010 hanno svelato che il tasso di fertilità totale era di circa 1,4.Le indicazioni politiche, insieme alla tradizionale preferenza per i figli di sesso maschile, può aver contribuito a uno squilibrio nel rapporto tra i sessi. Secondo il censimento del 2010 il rapporto nelle nascite era di 118,06 maschi per 100 femmine, un valore che si discosta dalla media, che è di circa 105 maschi per 100 femmine. Il censimento del 2010 ha rilevato che i maschi rappresentavano il 51,27% della popolazione totale. Tuttavia il rapporto tra i sessi della Cina è più equilibrata di quanto non fosse nel 1953, quando i maschi erano il 51,82%.
ll tasso di alfabetizzazione è passato dal 20% nel 1949 ad oltre il 65% trenta anni dopo.Il tasso di alfabetizzazione sopra i 15 anni è del 98%, mentre per gli uomini è del 99,2% e per le donne del 96,7% (stime 2001); nel 1950 esso era del 20%.
Studenti universitari: 2,8%; 30 milioni (2010), con aumento di 5 milioni per anno.
La Cina riconosce ufficialmente 56 gruppi etnici distinti (民族), il più grande dei quali è quello dei i cinesi han (汉族), che costituiscono circa il 91,9% della popolazione totale, ma la distribuzione è molto irregolare; esistono infatti vaste zone della Cina occidentale in cui l'etnia han è una minoranza. Inoltre la riunione di molti cinesi nella maggioranza han oscura alcune delle grandi differenze linguistiche, culturali e etniche che sussistono tra persone all'interno di questo stesso gruppo. Le grandi minoranze etniche comprendono gli zhuang 壮族 (16 milioni), i manciù 满族 (10 milioni), i cinesi hui 回族 (9 milioni), i miao/Hmong 苗族 (8 milioni), gli uiguri 维吾尔 (7 milioni), gli yi 彝族 (7 milioni), i tujia 土家族 (5,75 milioni), i mongoli 蒙古族 (5 milioni), i tibetani 藏族 (5 milioni), i buyei 布依族 (3 milioni) e i coreani 朝鲜族 (2 milioni). La natura multietnica della Cina è il risultato in parte dei territori incorporati dalla dinastia Qing, i cui imperatori erano essi stessi di etnia manciù e non membri della maggioranza han. Le teorie etniche cinesi sono state pesantemente influenzate da quelle dell'Unione Sovietica. La politica ufficiale afferma di essere contro l'assimilazione e sostiene che ogni gruppo etnico dovrebbe avere il diritto di sviluppare il proprio linguaggio e la propria cultura. Il grado di integrazione dei gruppi etnici di minoranza con la comunità nazionale varia largamente da gruppo a gruppo. Alcuni di essi, come i tibetani e gli uiguri, provano un forte sentimento di ostilità verso la maggioranza. Invece altri gruppi come gli zhuang, gli hui e i manciù, sono ben integrati.
Il governo cinese si dichiara formalmente "laico" e in quanto tale non riconosce alcuna religione "di Stato". L'articolo 36 della Costituzione cinese stabilisce la libertà di credo religioso, bandendo e proibendo qualsiasi forma di intolleranza e coercizione. L'idea cinese di "religione" non corrisponde pienamente a quanto con questo termine si intende in Occidente; il termine cinese tradotto come "religione" — zōngjiào 宗教 — è un'introduzione recente (dal giapponese nel XX secolo) e definisce quelle "dottrine" dotate di un corpo istituzionale e scritturale ben definito. Gran parte della tradizione spirituale cinese, tuttavia, si svolge al di fuori delle forme dottrinali ed ecclesiastiche, costituendo quella che è definita dagli studiosi "religione tradizionale cinese", e in cinese "credi nativi" o "popolari" — 民間信仰 mínjiān xìnyǎng, riconosciuta come tale anche sul piano giuridico e pertanto come una categoria distinta rispetto alle "religioni" dottrinali.Le dottrine (zongjiao) riconosciute e in quanto tali gestite a livello statale, sono cinque: il buddhismo, il taoismo, il protestantesimo, il cattolicesimo e l'islam. Il taoismo si sviluppò in Cina a partire dal I-II secolo. Il buddismo si diffuse nel Paese, introdotto dall'India, con il VI secolo. Il cristianesimo e l'islam sono presenti in Cina come religioni minoritarie, il secondo predominante tra alcune etnie non-han (i più numerosi sono gli hui e gli uiguri). Il quadro religioso del Paese è tuttavia più complesso, una volta che si guardi alla situazione al di fuori dei riconoscimenti ufficiali, infatti non c'è una netta linea di demarcazione tra buddhismo, taoismo e pratiche religiose locali (minjian xinyang), e sono in particolare queste ultime a costituire un oggetto di difficile indagine e quantificazione. Esse sono infatti un insieme eterogeneo di atteggiamenti rituali che possono comprendere l'omaggio a divinità locali della natura, della nazione cinese (fondatori culturali e inventori, eroi, patriarchi di lignaggi), oppure agli antenati della propria famiglia. Ciò significa che ogni lignaggio (宗族 zongzu o 家族 jiazu, l'equivalente della gens romana, ovvero tutte le famiglie che condividono lo stesso cognome, per esempio i Wu o i Lin di una determinata regione, più o meno estesa) spesso fa riferimento a specifici templi, titolati ai capostipiti del lignaggio stesso; ogni famiglia in tal modo ricorda e onora le proprie origini. Il taoismo in certe sue scuole funge da cornice rituale per alcune espressioni della religione tradizionale nativa. Esistono anche forme dottrinali della religione tradizionale (民間宗教 mínjiān zōngjiào, "dottrine native" o "popolari") che tuttavia non sono riconosciute a livello nazionale oppure godono di riconoscimenti solo a livello provinciale (un esempio tra i tanti, la dottrina del sanyiismo riconosciuta ufficialmente in Fujian dal 2011).
Il culto degli antenati è una delle espressioni più evidenti del confucianesimo, la scuola di pensiero che più di ogni altro ha condizionato e condiziona tuttora la morale e il comportamento dei cinesi. Sebbene non sia tra le dottrine riconosciute, la sua influenza sulla morale cinese è tangibile (rispetto dei genitori, rapporti tra uomo e donna, educazione dei figli e modelli di comportamento virtuoso). Negli ultimi anni è in atto un processo di riscoperta e reinvenzione del confucianesimo che prende forma in una grande varietà di iniziative e gruppi di studio, di culto e di politica.
Per quanto riguarda il buddismo tibetano e il cattolicesimo va ricordato che se da un lato il riconoscimento ufficiale consente la pratica religiosa ai credenti di queste religioni, dall'altro comporta l'obbligo di giurare fedeltà allo Stato da parte delle gerarchie religiose. Esse sono gestite da istituzioni inquadrate a livello statale, i cui membri sono tenuti a giurare fedeltà alla repubblica. Il XIV Dalai Lama Tenzin Gyatso e il suo Panchen Lama (l'autorità incaricata della scelta del successore del Dalai Lama) non sono riconosciuti come autorità religiosa dallo Stato cinese, il quale ha scelto un proprio Panchen Lama. Per quanto riguarda il cattolicesimo lo Stato cinese non riconosce i vescovi nominati dalla Santa Sede, che sono spesso di fatto soggetti a provvedimenti restrittivi, e reclama invece per sé il diritto alla nomina di questi ultimi. I cattolici cinesi fedeli alla Chiesa cattolica sono pertanto costretti celebrare i propri riti in clandestinità.
In aggiunta alle religioni già menzionate sono presenti varie religioni delle minoranze etniche che abitano alcune regioni della Cina e un numero non quantificato di aderenti a una varietà di nuove religioni sorte principalmente nell'alveo della religione tradizionale cinese.
I rilevamenti statistici parte del Chinese General Social Survey condotti dal 2008 al 2012 su ampi campioni della popolazione hanno restituito una media del 6,2% di persone dichiarantesi buddisti, 2,3% cristiani, 2,2% membri di sette religiose di matrice popolare, 1,7% musulmani e 0,2% seguaci di altre religioni. Del resto della popolazione solo il 6,3% sono le persone dichiarantesi "atee", mentre la maggioranza assoluta rimanente sono persone "non religiose" nel senso di non appartenenti alle associazioni religiose di stato, ma impegnate in culti tradizionali di dèi e antenati. Secondo rilevamenti statistici del 2014 circa il 70% dei cinesi pratica la religione tradizionale che comprende confucianesimo, taoismo e buddismo (buddismo cinese). Gli aderenti al buddismo sono circa il 16%. I cristiani sono circa il 2,5%. I musulmani sono circa lo 0,5%.Un sondaggio effettuato alla fine del 2014 ha rilevato che il 61% della popolazione si considera "atea".
Esempi di luoghi di culto delle religioni cinesi
La tradizione ha tramandato l'immagine del cinese come un'unica lingua dotata di pochi dialetti principali, ma con l'avvento della linguistica comparativa si è affermata l'interpretazione che vede invece il cinese come una vasta famiglia di "parlate affini", le cosiddette lingue sinitiche (汉语族). Esse costituiscono una branca importante delle lingue sinotibetane (汉藏语系) e sono accomunate da caratteristiche importanti come la tonalità e l'ordine soggetto-verbo-oggetto, così come dal fatto di servirsi tutte quante di un unico sistema di scrittura basato sui caratteri cinesi (汉字, usati anche in Corea, Giappone e Vietnam e noti anche come hanja, kanji e chu nom). Tutte queste parlate locali si possono classificare in base alla loro appartenenza a pochi "gruppi dialettali" noti come lingua mandarina, lingua Wu, lingua Hakka, la lingua Yue (la denominazione di "lingua" è dovuta al fatto che anticamente venivano semplicemente considerati "dialetti" del cinese, mentre in realtà costituiscono vere e proprie famiglie di lingue affini e distinte) e altre ancora.
A fronte di questa situazione la Cina offre oggi un panorama linguistico assai variegato, caratterizzato da centinaia di parlate locali, ciascuna contraddistinta dai suoi dialetti. Molte di queste lingue non sono mutuamente intelligibili.
La lingua maggiormente diffusa nella Cina continentale è il cinese mandarino, che viene parlato (in una qualche varietà locale) dal 70% della popolazione di madrelingua cinese. Grazie alla sua diffusione in tutto il Paese il mandarino è stato scelto agli inizi del XX secolo come base per la codifica di una pronuncia standard della lingua cinese, allo scopo di facilitare l'integrazione territoriale e culturale del paese.
Nel 1932 è stato così adottato ufficialmente il cosiddetto mandarino standard (普通话 o "lingua comune"), una pronuncia codificata a partire da una variante locale del cinese mandarino parlata nei pressi di Pechino (北京话). Il mandarino standard è divenuto successivamente lingua ufficiale della Repubblica Popolare Cinese, di Taiwan, riconosciuto a Singapore e in Malesia; è soprattutto una delle sei lingue ufficiali dell'ONU.
La scrittura del cinese si basa su un sistema di caratteri la cui origine risale a incisioni su ossa oracolari 甲骨文 (gusci di tartaruga e scapole di bue messi sul fuoco durante le divinazioni) risalenti a prima dell'età del bronzo. Il sistema di scrittura fu standardizzato per la prima volta nel III secolo a.C., ai tempi del primo imperatore della dinastia Qin, ed è stato riordinato nei dizionari con un sistema di 214 radicali detti radicali Kangxi (康熙部首), usati anche per riordinare gli hanja, kanji e chu nom. Pur avendo subito una naturale evoluzione nel corso dei secoli, il sistema di scrittura basato su caratteri è rimasto sostanzialmente integro negli anni. Negli anni cinquanta la Cina ha introdotto una riforma del sistema di scrittura con l'adozione dei cosiddetti caratteri semplificati (简体字). Questo sistema di scrittura è usato nella Repubblica Popolare Cinese e a Singapore, mentre a Taiwan e Hong Kong si usano ancora i caratteri tradizionali (繁体字). Ciascun carattere cinese può avere diverse pronunce a seconda della lingua del parlante, ma il suo significato non cambia. Spesso ciò avviene anche nel caso dei kanji e hanja e in svariati casi anche nei chu nom.
Il cinese standard è anche dotato di un sistema di romanizzazione ufficiale chiamato Hanyu Pinyin (汉语拼音), che permette di trascrivere la pronuncia standard dei caratteri cinesi servendosi dell'alfabeto latino e di alcuni diacritici eventuali. Il padre dello Pinyin, adottato ufficialmente in Cina l'11 febbraio 1958, viene spesso ritenuto Zhou Youguang (周有光). Il mandarino prevede in tutto 415 sillabe che possono essere pronunciate applicando quattro toni diversi, segnalati sopra le vocali come diacritici o accanto ad esse come numeri.
Oltre al cinese standard e alle varianti regionali e dialetti locali, vi sono altre lingue, diffuse specialmente nelle regioni più esterne, alcune delle quali sono riconosciute dallo Stato come seconde lingue minoritarie ufficiali, in particolare nelle regioni amministrative speciali: il mongolo nella Mongolia interna, il tibetano in Tibet, l'uiguro nello Sinkiang; e poi il coreano e il kazaco.
La Cina è una repubblica popolare e il massimo organo legislativo è il Congresso nazionale del popolo (全国人民代表大会), i cui rappresentanti rimangono in carica per cinque anni. L'elezione di tali rappresentanti avviene per via indiretta attraverso un sistema piramidale di assemblee e comitati: i cittadini riuniti in assemblee eleggono dei comitati, i cui rappresentanti a loro volta si riuniscono in assemblee per eleggere i propri rappresentanti di livello superiore e così via fino all'elezione dei membri del Congresso, che elegge a sua volta un Comitato permanente che ne esercita le funzioni negli intervalli tra le sessioni plenarie, che avvengono di norma una volta l'anno: in tali occasioni il Congresso può nominare il presidente della repubblica e i membri del governo, del quale supervisiona l'operato e all'occorrenza approva le leggi.
Il potere esecutivo è nelle mani del Consiglio di Stato (国务院), l'organo di governo del quale fanno parte il primo ministro (总理) e i capi dei vari ministeri, oltre a eventuali rappresentanti di agenzie statali di livello superiore a quello ministeriale (può trattarsi di agenzie di coordinamento). Fin dalla fondazione della Repubblica Popolare Cinese nel 1949 le più importanti cariche dello Stato sono sempre state occupate da dirigenti di alto livello del Partito Comunista Cinese (a titolo di esempio, l'attuale Presidente della Repubblica (主席) Xi Jinping (习近平) è anche segretario generale del partito; lo stesso valeva per il suo predecessore Hu Jintao 胡锦涛) con il risultato che la leadership politica dello Stato cinese ha sempre coinciso con il gruppo dirigente del Partito Comunista: ciò comporta che di fatto esiste un unico soggetto politico alla guida del Paese.
Le leggi approvate dal Congresso sono di solito proposte direttamente dal Consiglio di Stato, le quali sono il risultato delle decisioni prese all'interno del Politburo. Dal momento che il Congresso è composto per la maggior parte da iscritti al partito, l'esito delle votazioni è già noto in anticipo e l'approvazione delle leggi è un fatto quasi scontato (sebbene negli ultimi anni vi siano stati episodi in cui il Congresso non ha approvato in prima battuta alcuni provvedimenti proposti dal Consiglio di Stato).A capo del potere giudiziario vi è la Corte suprema del popolo, a cui spetta in ultima istanza il giudizio sui processi. Dal 2006 è l'unica avente titolo di pronunciare sentenze di condanna a morte.
Le province cinesi da sempre rivestono un importante ruolo culturale in Cina. I cinesi tendono a identificarsi con la provincia nativa e solitamente a ogni territorio provinciale corrispondono determinati stereotipi riferiti alla popolazione. I confini della maggior parte delle province cinesi furono stabiliti ai tempi della tarda dinastia Ming. La Cina ha una giurisdizione su ventidue province (e considera Taiwan la ventitreesima), cinque regioni autonome, quattro municipalità e due regioni amministrative speciali.
Oltre a rivendicare Taiwan, la Cina è stata coinvolta in una serie di altre dispute territoriali internazionali. Dal 1990 la Cina è impegnata in negoziati per risolvere le contese sui territori del Kashmir, tra cui una tratta di un confine conteso con l'India e una frontiera non ben definita con il Bhutan. La Cina contesta il possesso di diverse piccole isole nella parte orientale e sud del mar Cinese Meridionale: le isole Ryukyu e le isole Senkaku/Diaoyu al Giappone, la provincia dell'Arunachal Pradesh all'India, le isole Paracelso al Vietnam (attualmente sotto amministrazione cinese) e le isole Spratly ai diversi Stati sud-est asiatici. Il 21 maggio 2014 il presidente Xi, parlando a una conferenza a Shanghai, si impegna a risolvere pacificamente queste contestazioni territoriali affermando: «La Cina intende perseguire la soluzione pacifica delle controversie con altri Stati sovrani sui diritti e gli interessi territoriali e marittimi».
La Costituzione della Repubblica Popolare Cinese, quella corrente, fu adottata dal V Congresso Nazionale del Popolo il 4 dicembre 1982.
La prima università nazionale cinese venne fondata nel dicembre 1898, col nome di Università Imperiale della capitale: si tratta dell'Università di Pechino, (in cinese conosciuta col nome di Beidà, 北京大学 oppure 北大), è una delle più rinomate a livello internazionale.
Dal 1986 l'educazione obbligatoria comprende la formazione primaria e media, che complessivamente durano nove anni. Nel 2010 circa l'82,5% degli studenti hanno continuato a studiare nelle scuole secondarie. Il gāokǎo (高考S), l'esame di Stato d'ammissione all'università, è un prerequisito per accedere alla maggior parte delle istituzioni dell'educazione superiore. Sempre nel 2010 il 27% dei diplomati di scuola secondaria hanno continuato a studiare nelle università. L'orientamento professionale è a disposizione degli studenti dei livelli secondari e terziari. Nel febbraio del 2006 il governo si è impegnato a rendere completamente gratuiti i primi nove anni d'istruzione. La spesa annuale per l'istruzione è aumentata da meno di 50 miliardi di dollari statunitensi nel 2003 a più di 250 miliardi di dollari nel 2011. Tuttavia vi è ancora un grande divario nelle condizioni d'istruzione; per esempio, nel 2010 la spesa annuale per l'istruzione secondaria a Pechino era di circa 3300 $ per alunno, mentre nel Guizhou, una delle province più povere, non superava i 530 $ per alunno. Nel 2012 si sono iscritti circa l'89% dei cinesi d'età avanzata per frequentare la scuola secondaria. Nel 2007 c'erano 396 567 scuole primarie, 94 116 scuole secondarie e 2236 università. Nel 2010 la popolazione con più 15 anni d'età sapeva leggere e scrivere, paragonato col 20% del 1950. Va notato che gli studenti di Shanghai hanno ottenuto i migliori risultati in matematica, in scienze e in letteratura nell'esame PISA del 2012.
Il Ministero della Salute, insieme agli uffici sanitari provinciali, supervisiona i bisogni di salute della popolazione cinese. Sin dai primi anni cinquanta la politica sanitaria cinese ha prestato particolare attenzione alla salute pubblica e alla medicina preventiva. A quel tempo il Partito Comunista Cinese iniziò la "campagna patriottica della salute" che mirava a migliorare i servizi igienici, nonché il trattamento e la prevenzione di diverse patologie. Malattie come il colera, il tifo e la scarlattina, che precedentemente erano diffuse in Cina, furono quasi sradicate grazie a questa campagna. Dopo che Deng Xiaoping iniziò le riforme economiche del 1978 la salute pubblica cinese migliorò rapidamente per via di una migliore nutrizione, anche se molti dei servizi sanitari pubblici gratuiti scomparvero insieme con Comuni del Popolo. La sanità in Cina è stata quindi in gran parte privatizzata e ha registrato un significativo aumento della qualità. Nel 2009 il governo ha intrapreso un programma triennale su larga scala concernente l'assistenza sanitaria del valore di 124 miliardi di dollari. Questa iniziativa ha portato nel 2011 il 95% della popolazione cinese ad avere una copertura di base di assicurazione sanitaria. Nel 2011 la Cina era stimata per essere il terzo più grande fornitore al mondo di prodotti farmaceutici, ma la popolazione era colpita dallo sviluppo e dalla distribuzione di farmaci contraffatti.A partire dal 2012 l'aspettativa media di vita alla nascita è di 75 anni, e il tasso di mortalità infantile è del 12 per mille. Entrambi i dati sono migliorati in modo significativo dal 1950. Il tasso di arresto della crescita, una condizione causata dalla malnutrizione, è diminuito dal 33,1% del 1990 al 9,9% del 2010. Nonostante i significativi miglioramenti nella salute e la costruzione di strutture mediche avanzate, la Cina ha diversi problemi emergenti di sanità pubblica, come ad esempio le malattie respiratorie causate dall'inquinamento atmosferico diffuso, le centinaia di milioni di fumatori di sigarette e l'aumento dell'obesità tra i giovani abitanti dei centri urbani. La numericamente grande popolazione della Cina e le città densamente popolate hanno portato allo svilupparsi di gravi focolai di malattie negli ultimi anni, come ad esempio lo scoppio nel 2003 della SARS. Si stima che nel 2010 l'inquinamento atmosferico abbia causato 1,2 milioni di morti premature in Cina.
Le forze armate della Repubblica Popolare Cinese sono composte da Esercito Popolare di Liberazione, Polizia Armata del Popolo e milizia popolare. Il comando unificato di tutte le forze armate risiede presso la commissione militare centrale, mentre il Ministero della Difesa alle dipendenze del Consiglio di Stato si occupa di gestire la difesa nazionale.
Il fulcro delle forze armate cinesi è costituito dall'Esercito Popolare di Liberazione (中国人民解放军S, Zhōngguó Rénmín Jiěfàng JūnP, abbreviato in EPL; più comunemente noto come PLA, acronimo di People's Liberation Army) che, con un apparato di circa 2.285.000 soldati, è il più grande esercito permanente esistente al mondo.L'EPL è composto da Esercito (che conta su 1,25 milioni di unità in servizio attivo), Marina, Aeronautica e da una forza strategica denominata Secondo Corpo di Artiglieria, che gestisce il deterrente nucleare cinese.
Secondo i dati forniti dal governo cinese, il bilancio militare per il 2015 ammontava a 145 miliardi di dollari statunitensi, conquistando il secondo posto come più grande budget militare tra gli Stati del mondo. Tuttavia molte autorità, compresa la SIPRI e l'Ufficio del Segretario della Difesa statunitense, sostengono che questo budget non rifletta il reale livello di spesa militare, che si presume quindi assai più elevato rispetto ai dati ufficiali.Entrata ufficialmente in possesso di armi nucleari, la Cina ha aderito nel 1992 al trattato di non proliferazione nucleare. Non ci sono dati ufficiali sul numero di testate atomiche effettivamente operative, ma soltanto stime dei vettori (missili a breve, medio e lungo raggio) in possesso del Paese (nel 2015 il Dipartimento della Difesa americano stima in almeno 1200 SRBM e 50 o 60 ICBM). Varie istituzioni di monitoraggio delle potenze atomiche stimano il numero di testate effettive nell'ordine delle 240, ma circolano interpretazioni che stimano questa cifra essere assai più alta.La Cina è considerata sia una grande potenza militare regionale che una potenziale superpotenza militare. Per compensare ciò, a partire dai primi anni 2000 essa ha sviluppato numerose attività per allargare la propria potenziale azione, la sua prima portaerei è entrata in servizio nel 2012, e mantiene inoltre una consistente flotta di sottomarini, tra cui otto di attacco a propulsione nucleare e missili balistici sottomarini. La Cina ha inoltre creato una rete di relazioni militari straniere.Negli ultimi decenni la Cina ha compiuto progressi significativi nella modernizzazione della sua forza aerea grazie all'acquisto di aerei da combattimento russi come il Sukhoi Su-30 e anche mediante la produzione di propri velivoli moderni e in particolare il Chengdu J-10, J-20 e gli Shenyang J-11, J-15, J-16 e J-31. La Cina è inoltre impegnata nello sviluppo di un aereo stealth proprio e numerosi droni da combattimento. Il Paese ha inoltre aggiornato la sua forza terrestre, sostituendo il suo ormai vecchio parco di carri armati sovietici con numerose varianti del moderno ZTZ-99 e sistemi per migliorare il command and control warfare. La Cina ha inoltre sviluppato o acquisito numerosi sistemi missilistici avanzati, tra cui missili anti-satellite, missili da crociera e ICBM nucleari lanciati da sottomarini. Secondo i dati dell'Istituto Internazionale di Ricerche sulla Pace di Stoccolma, tra il 2010 e il 2014, la Cina è diventato il terzo più grande esportatore al mondo delle principali armi con un incremento del 143% rispetto al periodo 2005-2009.Questa crescita smisurata ha portato la Cina nel 2015 a dover frenare le esportazioni di droni e supercomputers. La Cina ha rafforzato il controllo sul suo settore tecnologico in quanto cerca di evitare infiltrazioni di spie straniere, puntando alla costruzione di aziende tecnologiche competitive a livello mondiale, che possano rendere il paese tecnologicamente autosufficiente dall'Occidente.La marina dell'Esercito Popolare di Liberazione, fino ai primi anni novanta del XX secolo la marina militare ha ricoperto un ruolo subordinato alle forze armate terrestri. Ha subito in seguito una rapida modernizzazione ed è ormai, nel XXI secolo inoltrato, la terza più potente al mondo, con oltre 200 000 uomini, organizzata in tre grandi flotte: Flotta del mare del nord con sede a Tsingtao, la flotta del mar oriente con sede a Ningbo e la flotta del mar del sud con sede a Zhanjiang. Il suo teatro d'operazioni si estende fin dove la Cina ha o prevede di avere basi d'appoggio: Maldive, Bangladesh, Pakistan, Gibuti e Birmania.
Fino al 1911 la Cina era una monarchia, formalmente facente capo all'imperatore.
La rivoluzione cinese del 1911 portò alla deposizione dell'ultimo imperatore Pu Yi (all'epoca ancora bambino) e alla proclamazione della prima Repubblica di Cina nel 1912 sotto la presidenza di Sun Yat-sen. Il panorama politico del Paese fu determinato dal partito nazionalista Kuomintang, che a ridosso della seconda guerra mondiale era divenuto di fatto l'unico partito al governo. Gli anni quaranta furono dominati dallo scontro tra le forze nazionaliste e quelle del nascente Partito Comunista Cinese. Dopo la fine della seconda guerra mondiale la situazione sfociò in una vera e propria guerra civile che coinvolse l'intero Paese. Essa si concluse nel 1949 con la vittoria delle forze comuniste. In quello stesso anno il partito nazionalista del Guomindang trasferì formalmente la capitale della Repubblica di Cina presso Taipei sull'isola di Formosa, dove si rifugiò l'intero governo repubblicano, che continuò a rivendicare la sovranità territoriale sull'intero territorio della Cina e delle sue isole. Nel mese di ottobre dello stesso anno il Partito Comunista proclamò la nascita della Repubblica Popolare Cinese, rivendicando a sua volta la sovranità su tutto il territorio precedentemente governato dalla Repubblica di Cina, ivi inclusa la stessa isola di Formosa, sulla quale però non aveva modo di esercitare alcun potere effettivo. Da allora la Cina continentale è sotto il diretto controllo e l'amministrazione diretta del Partito Comunista Cinese, che include formalmente Taiwan tra l'elenco delle proprie province, sebbene non eserciti su di essa alcun controllo. Di converso il governo di Taiwan rivendica e mantiene il proprio status di governo indipendente, non rinunciando al diritto alla sovranità formale sulla Cina continentale, che è anche scritto nella sua stessa costituzione.
Per più di quindici anni la comunità internazionale non riconobbe la Repubblica Popolare Cinese come Stato sovrano. Fino al 1971 fu infatti un rappresentante della Repubblica di Cina a sedere sul seggio cinese all'Assemblea delle Nazioni Unite e presso il Consiglio di Sicurezza dell'ONU. A partire dal 1971 la maggior parte degli Stati del mondo riconobbero la Repubblica Popolare come legittimo rappresentante della Cina nel panorama internazionale, chiudendo formalmente le loro relazioni diplomatiche con Taiwan e nel 1971 il seggio cinese all'ONU passò alla Repubblica Popolare.
Questa particolare situazione, in cui due governi contemporaneamente esistenti de facto rivendicano entrambi la sovranità sul territorio cinese, è espressa e sintetizzata nel principio "un Paese, due sistemi", reso celebre dopo esser stato formulato dal leader comunista Deng Xiaoping.
Dal 1949 il Partito Comunista Cinese è l'unico soggetto politico alla guida del Paese. Esso è il secondo più grande partito del mondo con più di 97 milioni di membri, dietro solo al Bharatiya Janata Party.Alla sua fondazione la Repubblica Popolare Cinese era uno Stato socialista con un'economia pianificata, votato alla realizzazione del socialismo reale. Dopo la morte di Mao Zedong nel 1976 il Partito Comunista Cinese sotto la guida del nuovo segretario generale Deng Xiaoping iniziò una serie di riforme economiche che segnarono il passaggio al cosiddetto socialismo con caratteristiche cinesi o socialismo di mercato.
Appartengono alla Repubblica Popolare Cinese anche le città di Hong Kong e di Macao, che fino alla fine del XX secolo erano le ultime colonie in terra d'Asia rispettivamente di Regno Unito e Portogallo. Hong Kong tuttora infatti presenta varie caratteristiche del Regno Unito, come ad esempio la guida automobilistica sulla corsia di sinistra.
La Repubblica Popolare Cinese intrattiene relazioni diplomatiche con 171 Paesi e conta 162 ambasciate proprie all'estero. La sua legittimità è contestata dalla Repubblica di Cina e da pochi altri Paesi; è infatti il più grande e popoloso Stato ad avere un riconoscimento limitato. Nel 1971 la Repubblica Popolare Cinese ha sostituito la Repubblica di Cina come unico rappresentante della Cina alle Nazioni Unite ed è uno dei cinque membri permanenti del Consiglio di sicurezza. La Cina è anche un ex membro e leader del movimento dei Paesi non allineati e si considera ancora oggi un portavoce per i Paesi in via di sviluppo. Insieme a Brasile, Russia, India e Sudafrica, la Cina è un membro del gruppo BRICS che comprende le principali economie emergenti.La Cina è anche membro dello SCO, un'alleanza militare di cui è uno dei cinque membri fondatori. È inoltre membro del Comitato Zangger.
Sotto la sua interpretazione della politica di una sola Cina, Pechino pone delle condizioni nello stabilire relazioni diplomatiche con Paesi che riconoscono Taiwan e non mantengono alcun legame ufficiale con il governo della Repubblica di Cina. I funzionari cinesi in numerose occasioni hanno protestato con Paesi esteri che hanno aperto sedi diplomatiche e rapporti commerciali con Taiwan, in particolare in materia di vendita di armamenti.Gran parte della attuale politica estera cinese si basa sui cinque principi della coesistenza pacifica e sono inoltre guidati dal concetto di "armonia senza uniformità", che incoraggia le relazioni diplomatiche tra gli Stati nonostante vi siano differenze ideologiche. Questa politica può portare la Cina a sostenere stati considerati pericolosi o repressivi da parte delle nazioni occidentali, come lo Zimbabwe, la Corea del Nord e l'Iran. La Cina ha una stretta relazione economica e militare con la Russia e i due Stati votano spesso all'unisono nel Consiglio di sicurezza delle Nazioni Unite.
Il movimento democratico cinese, gli attivisti sociali e alcuni membri del Partito Comunista Cinese ritengono necessaria una riforma politica e sociale. Mentre i controlli dello Stato sull'economia e sul sociale sono stati notevolmente ridotti a partire dal 1970, la libertà politica è ancora fortemente limitata. La Costituzione della Repubblica Popolare Cinese afferma che i "diritti fondamentali" dei cittadini comprendono: la libertà di parola, la libertà di stampa, il diritto a un giusto processo, la libertà di religione, il suffragio universale e i diritti di proprietà. Tuttavia tali disposizioni non garantiscono una significativa protezione contro l'azione penale da parte dello Stato. Anche se qualche critica delle politiche del governo e del Partito Comunista è generalmente tollerata, la censura di parola e di informazione politica, in particolare su internet, è abitualmente utilizzata per prevenire azioni collettive. Nel 2005 Reporter senza frontiere ha classificato la Cina al 159º posto, su 167 Stati considerati, nel suo annuale World Press Freedom Index, indicando pertanto un livello molto basso di libertà di stampa. Nel 2016 la Cina ha occupato il 176º posto, su 180 Paesi analizzati.I migranti dalle campagne alle città si trovano spesso a essere trattati come cittadini di seconda classe da parte del sistema di registrazione hukou delle famiglie, che controlla l'accesso alle prestazioni statali. I diritti di proprietà vengono spesso scarsamente protetti e la tassazione colpisce in modo sproporzionato i cittadini più poveri. Tuttavia un certo numero di imposte rurali sono state ridotte o abolite a partire dai primi anni duemila e dei servizi sociali aggiuntivi sono stati forniti agli abitanti delle campagne.Un certo numero di governi stranieri, le principali agenzie di stampa straniere e alcune ONG criticano l'applicazione dei diritti umani in Cina e in particolare facendo riferimento a episodi di detenzione senza processo, aborti obbligati, confessioni forzate, torture, restrizioni dei diritti fondamentali, e il ricorso eccessivo alla pena di morte. Il governo è solito a sopprimere con la forza le manifestazioni e proteste popolari considerate una potenziale minaccia per la stabilità sociale, come è avvenuto durante la protesta di piazza Tienanmen (天安门广场) del 1989. A seguito di una dimostrazione su larga scala a Pechino nel 1999, il Partito Comunista ha lanciato una campagna per eliminare la pratica spirituale del Falun Gong (法轮功) con conseguenti arresti di massa, detenzioni illegali e episodi di torture e decessi in carcere. Alcuni ricercatori ritengono inoltre che decine di migliaia di aderenti al Falun Gong siano prigionieri e un minor numero di uiguri e tibetani potrebbero essere stati uccisi per fomentare il commercio di organi umani. Lo Stato cinese viene anche regolarmente accusato di repressioni su vasta scala e abusi riguardanti i diritti umani nella regione del Tibet e nello Xinjiang, tra cui interventi violenti da parte della polizia e soppressione del culto religioso.Il governo cinese ha risposto alle critiche straniere sostenendo che il diritto alla sussistenza e allo sviluppo economico è un prerequisito per gli altri tipi di diritti umani e che il concetto di "diritti umani" dovrebbe tener conto del livello attuale di un Paese in sviluppo economico. Inoltre in Cina è stato sottolineato l'aumento a partire dal 1970 della qualità di vita, del tasso di alfabetizzazione e dell'aspettativa di vita media, così come il miglioramento della sicurezza sul lavoro e la prevenzione contro le calamità naturali, come le perenni inondazioni del fiume Giallo. Alcuni politici cinesi si sono inoltre espressi a sostegno della democratizzazione, anche se altri rimangono di stampo più conservatore. Sono stati condotti alcuni grandi sforzi di riforma; per esempio, nel novembre 2013 il governo ha annunciato piani per ridurre la politica del figlio unico e abolire il molto criticato programma di rieducazione attraverso il lavoro, tuttavia alcuni gruppi a sostegno dei diritti umani hanno rilevato che tali riforme siano state in gran parte di facciata. Durante gli anni duemila e nei primi anni duemiladieci il governo cinese si è dimostrato sempre più tollerante nei confronti delle ONG che offrono soluzioni pratiche ed efficienti ai problemi sociali, ma tali attività del "terzo settore" sono comunque rimaste fortemente regolamentate.
Il “Lychee and Dog Meat Festival”, comunemente conosciuto come Yulin Dog Meat Festival, è una celebrazione popolare, tenuta annualmente nell’omonima città, nella regione Guangxi, nel sud est della Cina. Questa festa “folkloristica” inizia in concomitanza al solstizio estivo (21 giugno), e per tutta la sua durata, i 10 giorni successivi, si stima che vengano uccisi tra i 10.000 e i 15.000 cani (ma anche gatti), con lo scopo di essere trasformati in cibo. Il festival fece il suo debutto il 21 giugno 2009, grazie all’iniziativa di alcuni venditori che, appoggiati dalle autorità locali, decisero di creare un evento in grado di attrarre turisti e promuovere il consumo di carne canina, tradizione tipica del Paese. Ad opporsi a tale celebrazione sono stati animalisti cinesi e internazionali che spesso hanno salvato diversi cani. Nel 2020, a seguito della pandemia di COVID-19, la Cina ha ufficialmente vietato il consumo di carne di cane e di gatto.
La Cina ha rimosso l'omosessualità dalla lista delle malattie mentali nel 2001.
L'economia cinese è la seconda maggiore economia al mondo per PIL (nominale) prodotto, alle spalle degli Stati Uniti d'America, mentre per PIL pro capite nominale è al 59º posto (2020).
Dal 1949, anno di fondazione della Repubblica Popolare, il governo portò avanti un modello di economia pianificata (计划经济) in stile sovietico, strutturato su piani quinquennali che determinavano gli obiettivi per agricoltura e industria. L'agricoltura venne collettivizzata, la terra divenne proprietà dello Stato, i mercati locali aboliti e la maggior parte delle industrie di settori strategici passò sotto diretto controllo statale. Tuttavia, i piani economici non portarono i risultati sperati.
Alla morte di Mao nel 1976 seguirono diverse vicende politiche interne al Partito Comunista, che si conclusero con l'elezione di Deng Xiaoping a segretario generale. Sotto la sua influenza, dal 1978-1979 il sistema politico-economico cinese abbandonò il modello pianificato in favore del socialismo con caratteristiche cinesi (有中国特色社会主义). Con questa espressione, coniata da Deng, si indica un sistema statale basato sue due principi cardine: da un lato il monopolio del Partito Comunista sulla sfera politica, dall'altro l'apertura del sistema economico a principi del libero mercato. Si tratta di un processo graduale che ebbe inizio a partire dalle ZES o Zone Economiche Speciali (经济特区), una selezione di province cinesi in cui vennero applicate in via sperimentale le prime riforme di apertura del mercato. In concomitanza con l'avvio del programma delle "quattro modernizzazioni" 四个现代化 (agricoltura, industria, scienza e tecnologia, apparato militare), questo segnò l'avvio di un lungo processo di crescita economica durato oltre trent'anni, basato tra gli altri su due fattori chiave: la grande quantità di manodopera a basso costo disponibile sul mercato del lavoro e il gran numero di investimenti diretti effettuati da compagnie straniere, attratte dalle possibilità offerte dalla delocalizzazione produttiva delle loro strutture in Cina. Un altro fattore chiave da considerare è, secondo alcuni, la svalutazione competitiva del renminbi (人民币) che ha caratterizzato questo lungo periodo.
La borsa di Shanghai è la quinta a livello mondiale per capitalizzazione complessiva. Dopo oltre due decenni di crescita del PIL con valori superiori al 10% negli ultimi anni l'economia cinese continua a crescere, ma a un tasso ridotto, che nel 2015 ha raggiunto il minimo storico (le stime sono ancora incerte, a seconda delle fonti oscillano tra il 4% e il 7%).
Il 1º dicembre 2015 il renminbi cinese è divenuto una delle sei valute di riserva approvate dal FMI: la direzione del FMI ha motivato questa decisione asserendo che, oltre al fatto che nel 2014 le esportazioni della Cina hanno totalizzato il 12,4% degli scambi internazionali mondiali, il renminbi ottempera al requisito di essere una valuta "ampiamente utilizzata" nelle transazioni internazionali.
Il Paese ha anche sperimentato un impressionante sviluppo delle proprie infrastrutture e trasporti. Tuttavia fino al 2004 la Costituzione cinese non riconosceva la proprietà privata. Ai cinesi è concesso acquistare beni e immobili, ma la terra rimane tuttora proprietà unicamente dello Stato, che la può affidare ai contadini con contratti di usufrutto della durata massima di novant'anni.
Il sistema energetico è ancora inefficiente: sebbene negli ultimi decenni del Novecento e nei primi del duemila la Cina sia il maggior consumatore mondiale di elettricità, ha bisogno di molta più energia della media dei Paesi OCSE per svolgere gli stessi processi industriali e circa il 70% della produzione viene dalle centrali a carbone, il combustibile fossile di cui la Cina è più ricca (i maggiori giacimenti si trovano nello Xinjang). Per ovviare a questo ritardo strutturale il governo sta promuovendo fortemente fonti di energia più pulite: la Cina è il secondo Paese al mondo per produzione di energia eolica dopo gli Stati Uniti e sfrutta molto anche il suo potenziale idroelettrico (degna di nota è la diga delle tre gole, la più grande al mondo); sono inoltre attive quattro centrali nucleari, per un totale di undici reattori e altri diciassette sono in costruzione con l'obiettivo di soddisfare il 6% del fabbisogno energetico con l'energia nucleare entro il 2020.
La classe media cinese (definita come la popolazione con un reddito annuo compreso tra 10.000 e 60.000 dollari statunitensi) nel 2012 contava più di 300 milioni di individui. Secondo il rapporto Hurun il numero di miliardari in dollari statunitensi in Cina è aumentato da 130 del 2009 ai 251 del 2012, conferendo alla Cina il secondo numero più alto al mondo di miliardari. Nel 2012 il mercato al dettaglio nazionale della Cina si è attestato a più di 20 miliardi di yuan (3,2 miliardi di dollari statunitensi). e vede una crescita di oltre il 12% annuo, mentre il mercato dei beni di lusso si è ampliato enormemente, con il 27,5% della quota globale. Tuttavia negli ultimi anni la rapida crescita economica della Cina ha contribuito a una grave inflazione, che ha comportato una maggiore regolamentazione da parte del governo. La Cina accusa un elevato livello di disuguaglianza economica ed esso è aumentato negli ultimi decenni. Nel 2012 il coefficiente di Gini della Cina era 0,474.
Nel 2013 la Cina possedeva il maggior numero di cellulari attivi rispetto a qualsiasi Paese del mondo, con oltre 1 miliardo di utenti registrati a febbraio 2012. Il Paese conta anche il maggior numero al mondo di utenti di internet e della banda larga, con oltre 591 milioni al 2013, che corrispondono a circa il 44% della sua popolazione. Un rapporto dello stesso anno ha rilevato che la velocità media nazionale della connessione ad internet è 3,14 MB/s. Al luglio 2013 da sola contava il 24% dei dispositivi collegati a internet nel mondo.China Telecom e China Unicom, i due maggiori fornitori di banda larga a livello mondiale, possiedono il 20% degli abbonati alla banda larga di tutto il mondo. Da sola China Telecom serve oltre 50 milioni di abbonati, mentre la China Unicom ne ha oltre 40 milioni. Diverse società di telecomunicazioni cinesi, in particolare Huawei e ZTE, sono state accusati di spionaggio a favore delle autorità militari cinesi.Nel 2015 la Cina sta sviluppando un proprio sistema di navigazione satellitare, chiamato Beidou, che ha iniziato a offrire servizi di navigazione commerciale in Asia nel 2012 e si prevede che possa offrire una copertura globale entro il 2020.
La rete stradale cinese si estende per una lunghezza complessiva di 1,87 milioni di km, concentrati maggiormente lungo la zona costiera, di cui 34.300 km sono costituiti da strade a scorrimento veloce. A partire dagli anni novanta i collegamenti stradali sono notevolmente aumentati grazie alla costruzione di una rete autostradale che collega l'intera nazione, conosciuta come National Trunk Highway System (NTHS): alla fine del 2011 si contano in Cina 53.000 km di autostrade il che rende il sistema autostradale più lungo del mondo. Nel 1991 vi erano solo sei passaggi sul tratto principale del fiume Yangtze, che taglia in due il Paese; nell'ottobre 2014 se ne contavano ottantuno tra ponti e gallerie.
La Cina vanta il più grande mercato automobilistico al mondo, dopo aver superato gli Stati Uniti sia nelle vendite di auto sia della produzione. Nel 2009 le vendite di automobili hanno superato i 13,6 milioni e si stima che raggiungano i 40 milioni entro il 2020. Un effetto collaterale della rapida crescita della rete stradale della Cina è stato un aumento significativo degli incidenti stradali, anche a causa delle regole della strada mal applicate; solo nel 2011 circa 62 000 cinesi sono morti in incidenti stradali. Nelle aree urbane le biciclette rimangono un comune mezzo di trasporto, nonostante la crescente prevalenza di automobili. Al 2012 si contavano circa 470 milioni di biciclette nel paese.
Le ferrovie della Cina, di proprietà dello Stato, sono tra le più trafficate del mondo. Il treno costituisce, insieme agli autobus, il mezzo di trasporto più frequentato anche per le tratte lunghe, vista la relativa onerosità dei viaggi aerei. Lo sviluppo del sistema ferroviario, monopolizzato dallo Stato, è stata la risposta privilegiata alla crescente domanda di trasporti che ha accompagnato lo sviluppo economico cinese ed è per questo che molti centri urbani in forte crescita si stanno dotando di trasporti pubblici su rotaie. Nel 2006 le ferrovie cinesi gestivano un quarto del volume di traffico ferroviario di tutto il mondo. Dal 2013 il paese vanta 103.144 km di ferrovia, la terza rete più lunga del mondo. Tutte le province e le regioni sono collegate alla rete ferroviaria, ad eccezione di Macao. Le ferrovie si sforzano di soddisfare l'enorme domanda, in particolare durante la festa del Capodanno cinese, quando si realizza la più grande migrazione umana annuale del mondo.Nel 2013 le ferrovie cinesi permisero 2 106 milioni spostamenti di utenti, generando 1 059,56 miliardi di passeggeri per chilometro e trasportarono 3 967 milioni di tonnellate di merci, generando 2 917,4 miliardi di tonnellate di merci per chilometri. È degna di nota la ferrovia del Qingzang, inaugurata nel 2006 a coronamento di un progetto iniziato negli anni cinquanta, che collega Lhasa, capitale del Tibet, al resto della rete nazionale: è la strada ferrata più alta del mondo, sviluppandosi per l'80% del suo percorso oltre i 4 000 metri e toccando i 5072 m a Tang Gu La, ed è per questo anche una delle infrastrutture ferroviarie di più alto livello tecnologico.
La ferrovia ad alta velocità in Cina, costruita a partire dai primi anni 2000, nel 2013 contava una rete di 11028 km ed era la rete di ferrovia ad alta velocità più lunga al mondo. La rete comprende la ferrovia Pechino-Canton-Shenzhen-Hong Kong, la singola linea ad alta velocità più lunga al mondo, e la linea ad alta velocità Pechino-Shanghai, che ha tre dei più lunghi ponti ferroviari di tutto il mondo. Si prevede che la rete ad alta velocità possa raggiungere i 16.000 km complessivi entro il 2020. Il Transrapid di Shanghai, che raggiunge 431 km/h, è il più veloce servizio ferroviario commerciale nel mondo.
A partire da maggio 2014 venti città cinesi possiedono sistemi di trasporto pubblico urbano, con una dozzina di città che le raggiungeranno entro il 2020. La metropolitana di Shanghai, la metropolitana di Pechino, la metropolitana di Canton, la MTR di Hong Kong e la metropolitana di Shenzhen sono tra le più lunghe e le più trafficate del mondo. Hanno costruito una rete metropolitana, nell'ordine: Pechino (1969), Hong Kong (1979), Tientsin (1980), Shanghai (1995), Canton (1999), Changchun (2002), Dalian (2003), Shenzhen (2004), Wuhan (2004), Nanchino (2005) e Chongqing (2005), Shenyang (2009), Chengdu e Foshan (2010), Xi'an (2011), Hangzhou, Suzhou e Kunming nel 2012, Harbin e Zhengzhou nel 2013, nel 2014 è la volta di Changsha, Ningbo, Wuxi, Qingdao e Nanchang (2015), nel 2016 il servizio di metropolitana si avvia a Nanning, Fuzhou, Hefei e a Dongguan, nel 2017 tocca a Shijiazhuang, Guiyang e Xiamen, inaugura nel 2018 a Ürümqi e l’ultima inaugurata è la metropolitana di Lanzhou il 20 giugno 2019.
Nel 2016 la rete aeroportuale della Cina era composta da 218 aeroporti civili e nello stesso anno veniva superata per la prima volta la quota di un miliardo di passeggeri annui. Nel 2013 più di due terzi degli aeroporti in costruzione in tutto il mondo erano in Cina e la statunitense Boeing si aspetta che la flotta cinese degli aerei commerciali possa crescere dai 1.910 aeromobili del 2011 ai 5.980 nel 2031. Con la rapida espansione nel settore dell'aviazione civile, i maggiori aeroporti della Cina sono stati inseriti nelle liste degli aeroporti più trafficati al mondo. Nel 2013 l'aeroporto di Pechino-Capitale si piazzava al secondo posto per traffico passeggeri al mondo (nel 2002 copriva la 26ª posizione). Nel 2010 l'aeroporto internazionale di Hong Kong e l'aeroporto internazionale di Shanghai-Pudong erano al primo e al terzo posto nel trasporto merci.
Circa l'80% dello spazio aereo della Cina rimane limitato per uso militare e le compagnie aeree cinesi sono tra le meno efficienti tra le compagnie asiatiche in termini di ritardi. La Cina possiede inoltre 2.000 porti marittimi e fluviali, 130 circa dei quali sono aperti ai traffici internazionali. Nel 2012 i porti di Shanghai, di Hong Kong, di Shenzhen, di Ningbo-Zhoushan, di Guangzhou, di Qingdao, di Tianjin e di Dalian erano classificati tra i primi al mondo nel traffico container e merci.
Il 23 ottobre 2018 è stato aperto il Ponte Hong Kong-Zhuhai-Macao, il ponte più lungo del mondo.
Il territorio cinese, quarto Paese del mondo per estensione, varia in altitudine dal livello del mare a est, alla vetta dell'Everest (la montagna più alta del mondo), al confine con il Nepal. Le regioni meridionali confinanti con Laos, Vietnam e Myanmar sono ricoperte da foreste pluviali tropicali, mentre in Mongolia interna sul permafrost dei monti Da Hinggan cresce una vegetazione simile alla tundra. La Cina ospita inoltre le più importanti zone umide dell'Estremo Oriente, il più lungo fiume dell'Asia (il Fiume Azzurro) e le sorgenti di due fiumi di inestimabile importanza per centinaia di milioni di persone dell'Asia meridionale e sud-orientale, ossia il Gange e il Mekong. Tuttavia un quinto della Cina è coperto anche da deserti, soprattutto nel nord-ovest del Paese, e aride steppe ricoprono vaste zone dei monti Altai, Tian Shan e Kunlun nell'estremo ovest, regioni che non possono essere raggiunte né dal monsone di sud-ovest, bloccato dall'altopiano tibetano, né da quello di sud-est, che non raggiunge la zona per la notevole distanza dal mare. Questa gran diversità di topografia e habitat ha portato a un notevole sviluppo della vita vegetale e animale.
In Cina si riscontra una gran varietà di foreste. Sia nelle zone nord-orientali sia in quelle nord-occidentali si innalzano montagne ricoperte da gelide foreste di conifere in cui vivono animali come l'alce e l'orso dal collare, oltre a circa 120 specie di uccelli. Nelle foreste di conifere più umide, spesso si sviluppano boschetti di bambù, rimpiazzati, ad altitudini più elevate, da boscaglie di rododendri, ginepri e tassi. Le foreste subtropicali, che dominano le regioni della Cina centrale e meridionale, sono il regno di circa 146.000 specie vegetali, ma anche del famoso panda gigante, del rinopiteco dorato e della tigre della Cina meridionale. Le foreste pluviali tropicali e quelle monsoniche, confinate allo Yunnan e ad Hainan, contengono circa un quarto di tutte le specie vegetali e animali della Cina.
La Cina ha aumentato la copertura forestale del 40% tra il 1990 e il 2020.
Le praterie ricoprono circa un terzo della superficie totale della Cina. Di queste le più vaste e fertili sono concentrate quasi tutte in Mongolia interna, Ningxia, in alcune zone del Qinghai e in Tibet. Queste distese erbose sono l'habitat principale di tre specie a rischio estinzione: il cavallo di Przewalski, l'asino selvatico asiatico e il cammello della Battriana (l'antenato dei cammelli domestici). Spesso gli animali selvatici entrano in competizione diretta con quelli domestici e perciò i carnivori presenti nell'area vengono avvelenati o catturati con trappole; molto frequenti sono anche gli incendi appiccati volutamente dall'uomo per incrementare le zone di pascolo. Tale pratica è stata recentemente vietata dal governo, ma nelle aree più remote la legge è difficile da far rispettare.
Gli habitat d'acqua dolce ricoprono un ruolo importantissimo in Cina e un'altissima percentuale della popolazione dipende direttamente dalle zone umide, paludi, fiumi e laghi per l'attività economica, l'irrigazione e l'acqua potabile. Sette dei più importanti fiumi del mondo nascono dagli altopiani della Cina occidentale. Il Fiume Giallo (Huang He), il Fiume Azzurro (Chang Jiang), il Lancang Jiang (Mekong) e il Salween nascono dalle zone orientali dell'altopiano del Tibet-Qinghai, mentre l'Indo, il Gange e il Brahmaputra da quelle meridionali. Questi fiumi sono una fonte inesauribile di acqua, utilizzata sia per bere sia a scopo agricolo, ma anche un'importantissima via di comunicazione; non bisogna inoltre dimenticare l'importanza culturale e religiosa che rivestono per circa due miliardi di abitanti di Cina, India, Pakistan, Bangladesh e Asia sud-orientale. I fiumi suddetti danno origine a molte delle migliaia di laghi d'acqua dolce della regione.
Nel nord-est si trova la maggior parte delle paludi d'acqua dolce della Cina. Un'area di 20 000 chilometri quadrati della pianura di Sanjiang, nell'Heilongjiang, è essenzialmente una distesa di laghi d'acqua dolce poco profondi e di letti fluviali dove i fiumi Heilongjiang, Sungari e Wusuli si riuniscono insieme. Questo ecosistema si riscontra anche nel Jilin, nel Liaoning e in Mongolia interna. Una delle più note aree protette di palude è la riserva naturale di Zhalong, un'area di 2 000 chilometri quadrati, creata nel 1979 per proteggere i siti di nidificazione della gru della Manciuria e di altri uccelli che vi trascorrono l'inverno. Queste paludi sono anche di grande valore per la raccolta di canne, la maggior parte delle quali viene trasformata in pasta per carta. Gli uccelli acquatici possono vivere nei terreni di raccolta delle canne, almeno ai livelli attuali, dando vita a un connubio tra conservazione della natura e sviluppo economico. Nel Sichuan occidentale le paludi offrono terreno di nidificazione alle gru collonero e alle oche indiane.
Tra i laghi della Cina vi sono le più famose zone umide dello Stato: il Poyang Hu, nel Jiangxi, e il Dongting Hu, nell'Hunan. Il Dongting Hu, il secondo lago d'acqua dolce più grande della Cina, è di estrema importanza per varie specie di animali selvatici, come il delfino di fiume del Fiume Azzurro e lo storione cinese, ma anche per molti uccelli acquatici che vi svernano. Il Poyang Hu è formato da un complesso di laghetti e zone paludose la cui estensione varia stagionalmente; le inondazioni estive rendono fertilissimo il terreno circostante in autunno e tale caratteristica attrae sia i contadini che gli uccelli migratori. L'importanza dell'area è difficile da sopravvalutare, dato che questi laghi costituiscono l'habitat di svernamento per la quasi totalità della popolazione globale di gru siberiana (circa duecento esemplari), così come per cinquecentomila uccelli che fanno del Poyang Hu la propria dimora durante i mesi invernali. Tuttavia dal 2000 alcuni dei più grandi laghi del Poyang sono rimasti in secca alla fine dell'autunno e gli uccelli acquatici si sono ritrovati con una minore disponibilità di cibo.
Circa metà dei laghi della Cina sono salati e anche questi, come quelli d'acqua dolce, offrono rifugio a moltissimi uccelli acquatici. Quasi tutti sono concentrati nella Cina nord-occidentale, nei bacini endoreici dell'altopiano tibetano settentrionale e del bacino del Qaidam. Il più grande di essi è il Qinghai, uno specchio d'acqua di 4.426 km2 che ogni estate attrae migliaia di uccelli, compresi i cormorani, i gabbiani del Pallas, le oche indiane e le avocette bianche e nere. Allo stesso modo il bacino del Tarim, nello Sinkiang, dà sostentamento a una delle più grandi popolazioni di cicogne nere della Cina. La zona dell'altopiano di Ordos, in Mongolia interna, così come il Taolimiao-Alashan Nur (un lago dello Sinkiang), offre terreno di nidificazione al raro gabbiano relitto. La maggior parte di questi laghi e paludi varia di livello a seconda delle stagioni ed è minacciata dal sempre più consistente bisogno d'acqua per l'utilizzo umano.
La linea costiera della Cina si snoda per circa 18.000 km e si estende dal golfo di Bohai, gelato in inverno, alle acque tropicali del mar Cinese Meridionale. Le zone umide costiere sono un'importante zona di sosta per gli uccelli che seguono la rotta migratoria tra la Siberia e l'Australia. L'isola di Chongming, nel delta del Fiume Azzurro, presso Shanghai (la più grande città della Cina e una delle regioni a maggior sviluppo demografico) gioca un'importanza vitale per questi migratori.
Fin dai tempi antichi la cultura cinese è stata fortemente influenzata dal confucianesimo e dalle correnti filosofiche. Per gran parte del periodo dinastico la possibilità di scalare la piramide sociale era correlata all'ottenere un buon risultato nel prestigioso esame imperiale, istituzione che risale alla dinastia Han. L'enfasi dell'esame scritto ha influenzato la percezione generale della raffinatezza culturale, portando a ritenere che la calligrafia, la poesia e la pittura fossero forme d'arte superiori alla danza e al teatro. La cultura cinese ha sempre sottolineato un profondo senso della storia e della prospettiva dell'introspezione nazionale. Gli esami meritrocratici sono ancora molto apprezzati nella Cina odierna.I primi leader della Repubblica Popolare Cinese erano nati durante il tradizionale ordine imperiale, ma furono influenzati dal movimento del 4 maggio e dagli ideali riformisti. Pertanto cercarono di modificare alcuni aspetti tradizionali della cultura, come il possesso della terra, il sessismo e il sistema di istruzione di stampo confuciano; conservando invece altre caratteristiche come la struttura familiare e l'obbedienza allo Stato. Alcuni osservatori hanno visto il periodo successivo alla costituzione della RPC del 1949 come continuazione della tradizionale dinastica cinese, mentre altri hanno sostenuto che il Partito Comunista abbia danneggiato le fondamenta della cultura cinese, in particolare attraverso la rivoluzione culturale del 1960 che ha radicalmente modificato molti aspetti tradizionali della cultura, classificandoli come "regressivi o dannosi" e "vestigia feudali". Molti aspetti importanti della cultura e morale cinese, come il confucianesimo, l'arte, la letteratura e le arti dello spettacolo, come l'opera di Pechino, hanno subito modifiche per essere conformi con le politiche governative e di propaganda.Il governo ha accettato numerosi elementi della cultura tradizionale cinese come parte integrante della società. Con l'ascesa del nazionalismo e la fine della rivoluzione culturale si è assistito a una forte ripresa delle varie forme d'arte della letteratura, della musica, del cinema, della moda e dell'architettura e l'artigianato ha suscitato un grande interesse nazionale e internazionale.
L'architettura cinese tradizionale è stata influenzata dall'arte greco-buddhista del I secolo d.C. Le costruzioni erano realizzate generalmente in legno e mattone, le colonne solitamente erano dotate di una base molto alta e prive di capitello. I tetti presentavano spesse gronde leggermente ricurve e rivolte verso l'alto. Vi sono varie decorazioni policrome, come piastrelle, tegole, intarsi, campane e stucchi, dotati di una vasta varietà di dettagli. Dopo l'avvento della RPC l'architettura ha subito un processo di rimodernamento e dal 1980 ha iniziato a diversificarsi.
La nascita della pittura cinese si stima sia avvenuta circa 5000 anni fa, quando i cinesi disegnavano immagini di esseri umani e animali nelle rocce grazie a coloranti minerali e compivano delle decorazioni su vari oggetti di ceramica. I disegni si sono poi evoluti in motivi mistici su pezzi bronzo. Le prime pitture su seta che sono giunte fino a noi, si presume che siano state dipinte circa 2000 anni addietro. I primi dipinti avevano come soggetto figure umane a raffigurazioni di paesaggi con uccelli e piante. A partire dal XVII secolo i dipinti provenienti dall'Europa sono stati introdotti nella Cina e questo tipo di arte venne chiamata "pittura occidentale" mentre l'arte nazionale assunse la denominazione di "pittura tradizionale cinese". In Estremo Oriente la rappresentazione dei paesaggi rurali è stata l'oggetto predominante dell'arte.
Al 2023 sono 57 i siti della Cina iscritti nella Lista dei patrimoni dell'umanità dell'UNESCO.
Il cinema ha fatto il suo ingresso in Cina nel 1896 e la prima produzione cinese è stata realizzata nove anni più tardi, nel 1905: Il monte Dingjun, una registrazione di un'opera di Pechino. Mentre durante ventesimo secolo il cinema è progredito in occidente, in Cina in pochi decenni è passato dal successo iniziale alla decadenza, riflettendo la situazione politica del Paese. Con la liberalizzazione del 1970 i film cinesi cominciarono ad apparire all'estero. Nel 1997 la Fabbrica dei sogni di Feng Xiaogang è diventato il primo film cinese a ottenere successo commerciale e di critica in Occidente. Tutti i film, anche stranieri, prima di essere proiettati nel Paese devono essere approvati dal Consiglio di Stato, il quale spesso interviene censurando alcune scene. Sette dei dieci film di maggior successo sono produzioni nazionali. L'industria cinematografica è in continua ascesa; Lost in Thailandia (2012) è stato il primo film a incassare più di un miliardo di yuan.Tra gli illustratori e designer cinesi che si sono affermati tra il XX e il XXI secolo si ricorda Tyrus Wong, che lavorò anche per la Walt Disney Productions e creatore del personaggio di Bambi.
Anche nel campo musicale il popolo cinese ha espresso importanti contributi e la musica cinese si è evoluta anche nel corso dei tempi moderni.
Per quanto concerne la danza si ricordano due particolari tipi di danza cinese: la Danza del leone e la Danza del drago. "Danza cinese" è un "termine generale" per la danza classica cinese, la danza popolare cinese e la danza popolare, ed è anche usato per riferirsi al termine generale per le discipline di danza cinesi che non sono state ancora suddivise.
La danza cinese è stata fondata negli anni '50. La formazione di base si basa sul sistema di allenamento del balletto e integra tecniche e abilità come arti marziali cinesi, opera tradizionale e acrobazie popolari come mani, occhi, corpo, gioco di gambe e passi; over è l'abilità nazionale della danza cinese Nel processo di salto: torcersi, inclinarsi, capovolgersi, schivare, aprirsi, saltare e muoversi. Anche le girelle laterali in aria hanno nuovi sviluppi.
La letteratura cinese è nata come un modo per preservare le memorie e le divinazioni sugli ossi oracolari. La vasta collezione di libri che sono stati conservati a partire dalla dinastia Zhou dimostrano la loro prestigio intellettuale. L'epoca della dinastia Zhou è spesso vista come un importante sviluppo culturale della Cina. I cinque punti cardinali erano alla base di quasi tutti i principali studi. I concetti trattati dai testi classici cinesi presentano una vasta gamma di argomenti, tra cui la poesia, l'astrologia, l'astronomia, il calendario e le costellazioni. Molti dei concetti tipici cinesi, come lo yin e yang, il qi e i quattro pilastri del destino in relazione con il cielo e la terra, sono stati teorizzati nei periodi dinastici. Alcuni dei più importanti scritti antichi sono I Ching e Shujing nei Quattro Libri e nei Cinque Classici.Il periodo di regno della dinastia Song fu anch'esso ricco di produzione di letteratura scientifica e ha visto la realizzazione di opere come Xin Yixiang Fayao di Su Song e Mengxi Bita di Shen Kuo. Sono state realizzate anche molte opere di storiografia e grandi enciclopedie, come Zizhi Tongjian di Sima Guang (1084) e i Quattro Grandi Libri dei Song completamente compilati e modificati nell'XI secolo.Molti dei personaggi della letteratura cinese facevano parte del governo del Paese o ricoprivano importanti posizioni. Essi parlavano consapevolmente e talvolta proponevano e dirigevano nuove forme di governo. Nel XVII secolo gli autori cinesi produssero da soli più testi che il resto del mondo. Molti romanzi come i Quattro grandi romanzi classici fecero nascere innumerevoli storie di finzione. Alla fine della dinastia Qing la cultura cinese si avviò verso una nuova era in cui la scrittura era alla portata dei cittadini comuni. Hu Shih e Lu Xun sono stati pionieri della letteratura moderna. Nel 2000 Gao Xingjian ha vinto il premio Nobel per la letteratura grazie ai suoi romanzi, come La montagna dell'anima, che è stata tradotta in diverse lingue. Il premio Nobel per la letteratura di Gao Xingjian ha suscitato polemiche nella Cina continentale. Alcune persone pensano che ci siano molti scrittori migliori in Cina, e ha vinto il premio per la sua posizione politica; alcune persone si oppongono all'affermazione del primo, credendo che abbia un significato positivo nella letteratura cinese.
Uno dei più importanti filosofi cinesi fu Confucio da cui derivò il movimento di pensiero noto come confucianesimo.
Altri importanti filosofi cinesi sono Sun Tzu, generale che scrisse "l'arte della guerra" e Laozi, fondatore del taoismo.
Nel XX secolo si affermò la dottrina politica, ma fondata sul pensiero del presidente cinese Mao Zedong, nota come maoismo.
La Cina è stata leader mondiale nel campo della scienza e della tecnologia fino dalla dinastia Ming. Antiche scoperte e invenzioni cinesi come la carta, la stampa, la bussola e la polvere da sparo si diffusero poi in Asia e in Europa. I matematici cinesi sono stati i primi a utilizzare i numeri negativi. Tuttavia, a partire dal XVII secolo, il mondo occidentale ha superato la Cina nello sviluppo scientifico e tecnologico. Le cause di questa grande divergenza continuano a essere discusse.Dopo le ripetute sconfitte militari da parte delle nazioni occidentali nel XIX secolo i riformatori cinesi iniziarono la promozione della scienza moderna e della tecnologia come parte del movimento di auto-rafforzamento. Dopo che i comunisti presero il potere nel 1949 si è cercato di organizzare la scienza e la tecnologia basandole sul modello dell'Unione Sovietica, in cui la ricerca era in gran parte pianificata dal governo centrale. Dopo la morte di Mao nel 1976 la scienza e tecnologia sono state comprese nelle "quattro modernizzazioni" e il sistema accademico di ispirazione sovietica è stato gradualmente riformato.
Dalla fine della rivoluzione culturale la Cina ha fatto significativi investimenti nel campo della ricerca scientifica, con 163 miliardi di dollari spesi in ricerca e sviluppo nel 2012. La scienza e la tecnologia sono considerati di vitale importanza per la realizzazione economica del Paese e per i suoi obiettivi politici e talvolta esse vengono prese come fonte di orgoglio nazionale tanto che a volte si descrive come "tecno-nazionalismo". Nonostante l'aumento delle spese in questo campo, il sistema di finanziamento non è ancora trasparente e la quota del bilancio si sta restringendo. Nel 2011 la Cina ha dedicato il 4,7% e l'11,8% del suo bilancio totale rispettivamente per la ricerca di base e la ricerca applicata, una percentuale significativamente inferiore alle principali potenze tecnologiche come gli Stati Uniti e il Giappone.La Cina sta rapidamente sviluppando un sistema di istruzione che ponga l'accento sulla scienza, sulla matematica e sull'ingegneria; nel 2009 ha prodotto oltre 10.000 laureati in ingegneria e 500.000 laureati scienze, più di qualsiasi altro Paese. La Cina è anche il secondo più grande editore al mondo di pubblicazioni scientifiche; la produzione nel solo 2010 è stata di 121.500 articoli, tra cui 5.200 apparsi sulle principali riviste scientifiche internazionali. Società tecnologiche cinesi come Huawei e Lenovo sono diventati leader mondiali nel settore delle telecomunicazioni e dei personal computer e i supercomputer cinesi sono costantemente classificati tra i più potenti al mondo. La Cina sta inoltre vivendo una significativa crescita nell'uso di robot industriali; tra il 2008 e il 2011 l'installazione di robot multiruolo in fabbriche cinesi è aumentato del 136%.
Il programma spaziale cinese è uno dei più attivi al mondo ed è fonte importante di orgoglio nazionale. Nel 1970 la Cina ha lanciato il suo primo satellite, il Dong Fang Hong I, diventando il quinto Paese a farlo in modo indipendente. Nel 2003 la Cina è diventata il terzo Paese a inviare autonomamente esseri umani nello spazio, grazie alla missione di Yang Liwei a bordo della Shenzhou 5; al 2015 dieci cittadini cinesi hanno viaggiato nello spazio, tra cui due donne. Nel 2011 è stato lanciato il primo laboratorio orbitale cinese, il Tiangong 1, e questo segna il primo passo di un progetto per assemblare una grande stazione abitata dai primi anni del 2020. Nel 2013 la Cina ha fatto atterrare con successo la sonda Chang'e 3 e il rover Yutu sulla Luna; vi è la previsione di raccogliere campioni di suolo lunare entro il 2017 Nel 2019 la Cina ha fatto allunare una sonda nel lato nascosto della Luna, prima al mondo.
24 aprile 1970: viene lanciato Dong Fang Hong 1, il primo satellite cinese lanciato nello spazio.
15 ottobre 2003: Yang Liwei è il primo cinese ad andare nello spazio
16 giugno 2012: Liu Yang è la prima donna cinese ad andare nello spazio
Nel campo della fisica da ricordare le figure di Tsung-Dao Lee e di Chen Ning Yang e i loro contributi alle scoperte riguardo alla particella elementare, vincitori del Premio Nobel per la fisica, nel 1957 (primi cinesi a vincere un Nobel).
Tra il XX e il XXI secolo si distinse la figura di Charles K. Kao, pioniere della fibra ottica, Premio Nobel per la fisica, nel 2009.
Un aspetto rilevante nell'ambito scientifico cinese è dato dalla medicina: tra i grandi medici e naturalisti cinesi spicca la figura di Li Shizhen (1518-1593), autore di un'enciclopedia medica e naturalistica chiamata Běncǎo Gāngmù (1596). La teoria della medicina tradizionale cinese si è formata fondamentalmente durante il periodo primaverile e autunnale e il periodo degli Stati Combattenti, ed è stata riassunta e sviluppata nelle dinastie successive. Inoltre, ha un'influenza di vasta portata sui paesi nel circolo culturale dei caratteri cinesi, come la medicina giapponese, la medicina coreana, la medicina coreana e la medicina vietnamita, tutte sviluppate sulla base della medicina tradizionale cinese.
La medicina tradizionale cinese racchiude l'esperienza e le conoscenze teoriche della lotta contro le malattie dell'antico popolo cinese: è un sistema medico teorico formatosi e sviluppato gradualmente attraverso la pratica medica a lungo termine sotto la guida dell'antico materialismo semplice e della dialettica spontanea. La teoria della medicina tradizionale cinese nel periodo primaverile e autunnale e nel periodo degli Stati Combattenti si è sostanzialmente formata, con l'emergere dell'anatomia e delle sottodiscipline mediche, e sono state adottate le "quattro diagnostiche". Il classico di medicina interna dell'imperatore giallo è una delle quattro opere classiche della medicina tradizionale cinese ed è anche il primo classico medico nella casa del tesoro della medicina cinese. Allo stesso tempo, è un capolavoro medico che studia la fisiologia umana, la patologia, la diagnostica, i principi di trattamento e la farmacologia. Teoricamente stabilito la "teoria dello Yin-Yang e dei cinque elementi", "teoria del polso", "teoria dello zangxiang", "teoria dei meridiani", "teoria dell'eziologia", "teoria della patogenesi", "malattia", "metodo diagnostico" nella medicina tradizionale cinese. Sul trattamento e sulle teorie della "conservazione della salute" e della "scienza della fortuna", in seguito la medicina tradizionale cinese e la conservazione della salute iniziarono a spiegare la fisiologia umana con yin e yang e cinque elementi, e "ingegneria medica", aghi d'oro, chiavi di bronzo, ecc. è apparso. Si riferisce alla medicina basata sulla medicina tradizionale creata dalla nazionalità Han in Cina, è una disciplina che studia la fisiologia umana, la patologia, la diagnosi e la prevenzione delle malattie.
Nel XX secolo un importante contributo alla teoria dei numeri venne dato da Chen Jingrun.
Dal 1989, la Cina è stata per 22 volte al 1º posto nella classifica delle nazioni stilata in ogni edizione delle Olimpiadi internazionali della matematica, vincendo un totale 168 medaglie d'oro, 36 d'argento e 6 di bronzo.
La Cina vanta una delle più antiche culture sportive al mondo. Vi sono testimonianze che il tiro con l'arco (shèjiàn) sia praticato fin dalla dinastia Zhou occidentale. Il gioco con la spada (jianshu) e (cuju) è uno sport che risale anch'esso alle prime dinastie. Alcuni degli sport più popolari del Paese includono; le arti marziali, la pallacanestro, il calcio, il ping pong, il nuoto e il biliardo. Giochi da tavolo come il Go (noto in Cina come weiqi), lo Xiangqi, il Mahjong e più recentemente gli scacchi, sono praticati a livello professionale.La forma fisica è ampiamente sottolineata nella cultura cinese con ginnastica mattutina, con il qigong e il taijiquan, che sono ampiamente praticati, e le palestre e centri di fitness guadagnano sempre più popolarità. I giovani cinesi apprezzano anche il calcio e il basket, in particolare nei centri urbani. La Cina ha ospitato nel 2019 la XVII edizione della FIBA World Cup. La National Basketball Association statunitense ha un enorme seguito tra i giovani cinesi, con giocatori cinesi come Yao Ming e Jeremy Lin tenuti in grande considerazione. La Cina è inoltre la patria di un gran numero di ciclisti, con circa 470 milioni di biciclette registrate nel 2012. Molti sport più tradizionali, come il dragonboat, il wrestling in stile mongolo e le corse dei cavalli sono molto popolari.
Tra le migliori nuotatrici cinesi vi è Ye Shiwen, vincitrice, tra l'altro, dell'oro ai mondiali di Shanghai 2011 e vincitrice dell'oro alle olimpiadi di Londra.
La Nazionale di calcio della Cina, fondata nel 1924, ha ottenuto i migliori risultati, in particolare, in Coppa d'Asia raggiungendo il secondo posto nel 1984 e nel 2004, senza mai riuscire a vincere il titolo continentale. Nel 2002 la nazionale ha partecipato al Mondiale di calcio, uscendo al primo turno.
La prima medaglia olimpica per la Cina fu la medaglia d'oro conquistata nel tiro a segno da Xu Haifeng, ai Giochi olimpici di Los Angeles 1984.
L'atleta cinese più medagliata ai Giochi olimpici è Wu Minxia, nei tuffi, con 5 ori, 1 argento e 1 bronzo.
La Cina ha ospitato rispettivamente le olimpiadi e le paralimpiadi di Pechino 2008 e le olimpiadi e le paralimpiadi invernali di Pechino 2022. Con ciò Pechino è diventata la prima città ad ospitare l'edizione estiva e invernale.
Dal 2004 al 2019 si è svolto, presso il Circuito di Shanghai il Gran Premio di Cina nel Campionato mondiale di Formula 1. Nel 2022 Zhou Guanyu, ingaggiato dall'Alfa Romeo, è il primo pilota cinese a gareggiare in questa categoria riuscendo nell'impresa di andare a punti all'esordio.Sullo stesso circuito impiegato per la Formula 1, dal 2005 al 2008, si è svolto il Gran Premio motociclistico di Cina valevole per le classi 125, 250 e MotoGP. La prima edizione ha coinciso con la partecipazione, in qualità di wild card, di ben otto piloti cinesi tra 125 e 250. Il 2023 vede l'esordio di una casa motociclistica cinese in un campionato mondiale di motociclismo su pistaː viene infatti schierata la Kove 321RR nel Campionato mondiale Supersport 300.
La cucina cinese è molto varia ed è il risultato di millenni di storia e di sviluppo. Gli imperatori dell'antica Cina possedevano molte stanze adibite al pranzo nei loro palazzi, ognuna delle quali divisa in diverse zone, in cui era servito un piatto diverso. L'alimento base della cucina cinese è il riso, mentre il maiale è la carne più mangiata che rappresenta i tre quarti del totale svolgendo pertanto un ruolo fondamentale. La cucina cinese non può tuttavia considerarsi unica, in quanto coesistono numerosi stili, come la cucina di Hong Kong e il cibo cinese americano.
I principali ingredienti utilizzati nella dieta cinese sono il pollame, il maiale, il manzo, il vitello o l'agnello, le verdure, la frutta e i semi di soia. Tra le spezie più utilizzate vi è lo zenzero e l'aglio; spesso si trovano inoltre le arachidi, il lardo, l'aceto, il vino giallo, il brodo di pollo e maiale e la pasta di sesamo.La Cina è considerata il Paese di origine del tè, poiché vi sono stati sviluppati metodi di coltivazione e produzione antichi di questo prodotto. Al contrario dell'Occidente, i principali utensili per mangiare sono le bacchette; questa tradizione è nata in seguito alla consuetudine di avere pezzi di cibo molto piccoli. Tra i piatti più popolari della cucina cinese vi sono: carne di maiale con ananas, germogli di soia saltati, pollo con peperoncino piccante e uova fritte con fungo nero o di maiale con pezzi di aglio.. Tra i piatti della cucina cinese troviamo gli involtini primavera, i Jiaozi, i ravioli Shao Mai, il riso alla cantonese, l'anatra laccata alla pechinese, le uova dei cent'anni, le nuvole di drago, il pollo alle mandorle, gli spaghetti di riso, il gelato fritto, i gamberi alla piastra, i wonton e i nidi di rondine.
Il folclore cinese include anche canzoni, poesia, danze, burattini e racconti.
Il governo cinese riconosce sette festività per tutto il popolo e altre quattro dedicate solo a una categoria. Per questo motivo viene utilizzato sia il calendario gregoriano, sia il calendario cinese. Annualmente il Consiglio di Stato pubblica le date delle feste un paio di giorni prima del 1º gennaio. Dal 2011 le giornate di vacanza vengono correlate con il fine settimana, quindi le feste durano tre giorni.La Cina del Nord (華北T, 华北S, HuáběiP; letteralmente "nord della Cina"), nota anche come Cina settentrionale o Nord della Cina, è una regione geografica della Cina, che giace a nord della linea di Qinling Huaihe.
Il cuore della Cina è la pianura della Cina del Nord, o pianura del Fiume Giallo. La Cina del Nord di solito è ristretta alla parte settentrionale della Cina propria (Cina Interna ed esclude lo Xinjiang e spesso la Manciuria e la Cina del Nordest.
La vasta regione della Cina dalla valle del Fiume Giallo a sud del Fiume Azzurro fu il centro degli imperi cinesi e la patria della civiltà confuciana. Storicamente, la lingua usata in quest'area era il cinese antico delle dinastie Xia, Shang, Zhou e Han. Nella preistoria e nella storia iniziale, la pianura (l'Henan in particolare) è considerata l'origine della civiltà cinese nella storia cinese ufficiale. 
La domesticazione del riso si originò in quest'area almeno 9.000 anni fa, sebbene più tardi nella storia cinese subentrò la coltivazione del frumento quando i suoli furono salassati dagli arrivi dei Mongoli e dei Manciù dal Nord, che influenzarono grandemente l'area dal punto di vista culturale, politico, linguistico e genetico, mentre i primi abitanti e i loro discendenti migrarono a sud del Fiume Azzurro per fuggire dall'invasione dei barbari. I rifugiati fuggono dall'area fin dal crollo della dinastia Han ad opera di Qinshihuang, specialmente la famiglia reale. La famiglia imperiale, come anche le famiglie dei soldati, formarono la migrazione hakka, tutte al fine di sfuggire le persecuzioni delle nuove dinastie di barbari.
Nei tempi moderni, l'area è mutata in termini di composizione linguistica, culturale, sociopolitica, economica e genetica. Oggigiorno abbracciando un'unica cultura cinese del nord, essa è pesantemente influenzata dal marxismo, dal comunismo, dal leninismo e dai sistemi agricoli sovietici pur preservando una cultura indigena cinese tradizionale. La regione coltiva frunento, e la maggior parte degli abitanti qui oggigiorno parla varianti delle lingue cinesi settentrionali come (mandarino), che include il dialetto di Pechino, che costituisce in gran parte la base del cinese standard (mandarino), la lingua ufficiale della Repubblica Popolare Cinese (RPC), e delle sue varianti "cugine". Anche il cinese jin e il mongolo sono ampiamente parlati a causa della storia politica e culturale dell'area. Diversamente dalla colonia britannica di Hong Kong, dal risveglio di Shanghai come centro finanziario, dalla vecchia capitale imperiale con la Purpurea Città Proibita degli ultimi 24 imperatori cinesi, notà agli occidentali come Pechino, questa è l'antica e storica regione che rimane veramente nel cuore della civiltà cinese. Essa rimane il centro politico, militare e culturale della Repubblica Popolare Cinese.
Nella preistoria, la regione fu sede delle culture di Yangshao e di Longshan. L'uomo di Pechino fu trovato vicino all'odierna città di Pechino (Beijing).
Culturalmente la Cina settentrionale include anche lo Shandong e parti settentrionali dell'Anhui e dello Xuzhou.
Decine di milioni di persone sono morte per la fame o per le inondazioni nella Cina settentrionale  soprattutto durante la carestia della Cina del Nord del 1876–79 che uccise circa 13 milioni di persone, l'inondazione del Fiume Giallo del 1938 che uccise fino a 800.000 persone, l'inondazione del Fiume Giallo del 1887 che uccise 900.000 persone, la carestia cinese del 1942–43 che uccise 3 milioni di persone e la grande carestia che uccise milioni di persone di lingua mandarina nella Cina settentrionale e nel Sichuan.La Grande Cina (大中華地區T, 大中华地区S, Dà Zhōnghuá DìqūP) è un termine con il quale ci si riferisce collettivamente ai territori amministrati dalla Cina (Cina continentale inclusi Hong Kong e Macao) e i territori amministrati dalla Repubblica di Cina (Taiwan).
Il termine è usato comunemente nelle comunità economiche, riferendosi alla crescente interazione e integrazione economica.Shipai (石 排) è una suddivisione amministrativa della città di Dongguan, città-prefettura situata nella provincia di Guangdong, Cina meridionale.La Coppa di Cina (中国足協杯S, Coppa della Federcalcio cinese), nota come Yanjing Beer Coppa della Federcalcio cinese (燕京啤酒中国足球协会杯S, Yanjing Beer Coppa della Federcalcio cinese) per ragioni di sponsorizzazione,  è la principale competizione calcistica ad eliminazione diretta della Cina, organizzata dalla Federazione calcistica della Cina.
Creata nel 1956, divenne una competizione per club professionistici nel 1995 e si svolse con cadenza annuale fino al 2006, per poi essere ripristinata nel 2011.
Il record di titoli vinti appartiene allo Shandong, a quota sette trofei; nella sua storia la competizione ha visto fin qui l'affermazione di dieci squadre diverse. Dal 1990, la formazione vincitrice della competizione ottiene, oltre al trofeo e ai benefici monetari di sorta, anche la qualificazione alle coppe asiatiche; dal 2002, in palio c'è un posto in AFC Champions League. Dal 1995, il club detentore della coppa acquisisce inoltre il diritto a incontrare i campioni della Super League nella Supercoppa di Cina.
Avviato come Coppa nazionale cinese di calcio (全国 足球 锦标赛S) nel 1956, il torneo è stato riorganizzato dopo la Rivoluzione culturale e ha utilizzato il nome Coppa della Federcalcio cinese per la prima volta nel 1984. Sospesa in occasione dei Giochi nazionali della Cina del 1987, la manifestazione si è svolta con il nome di Coppa delle Coppe cinese (全国 足球 优胜者 杯赛) tra il 1990 e il 1992, fungendo da torneo di qualificazione alla AFC Champions League. 
Il suo formato attuale è stato adottato nella stagione 1995, dopo l'istituzione del campionato di calcio professionistico in Cina. Sospesa nuovamente dopo l'edizione del 2006 per consentire la preparazione ai Giochi olimpici del 2008, è stata ripristinata nel 2011. Le squadre amatoriali sono state ammesse alla competizione per la prima volta nel 2012, secondo il nuovo slogan "Game for all".Anshan (cinese: 鞍山; pinyin: Ānshān) è una città-prefettura della Cina nella provincia del Liaoning.
È uno dei maggiori centri per la produzione dell'acciaio della Cina.
L'origine della città risale al III secolo a.C., mentre le prime tracce di industrie siderurgiche risalgono all'imperatore Han Wudi (140 a.C.-87 a.C.). Durante la dinastia Tang sorsero numero officine per la lavorazione del ferro. La città fu distrutta nel 1900 da un incendio e venne ricostruita 10 km più a nord.
Durante l'occupazione giapponese della Manciuria (1931-1945) e la costituzione del governo-fantoccio del Manchukuo, l'Impero giapponese potenziò grandemente la preesistente acciaieria di Anshan che divenne il gigantesco complesso siderurgico Shōwa; le acciaierie Shōwa di Anshan erano tra le più grandi del mondo negli anni della seconda guerra mondiale e lavoravano a disposizione della macchina bellica giapponese; divennero quindi anche l'obiettivo dei bombardamenti strategici americani condotti dai Boeing B-29 Superfortress nel 1944-45 a partenza dalle basi in Cina.
Dopo la caduta del Manchuokuo e l'invasione della Manciuria da parte dell'Armata Rossa sovietica, le acciaierie furono occupate e cedute ai comunisti cinesi. Il governo della Repubblica Popolare Cinese decise di espandere il vecchio impianto siderurgico Shōwa di Anshan, fino a farlo diventare il maggiore dell'intera Cina; si guadagnò così il nome di Capitale cinese dell'acciaio.
L'asteroide 3136 Anshan prende il nome da questa città.Una sola Cina (一個中國T, 一个中国S, yī gè ZhōngguóP) è una posizione politica secondo cui esiste un solo Stato-nazione nel mondo sotto il nome di "Cina". Secondo questo principio, la Cina continentale, Hong Kong, Macao e Taiwan fanno parte di quest'unica entità nazionale.
La Cina rifiuta gli scambi diplomatici e commerciali con Paesi contrari a tale principio. La maggior parte dei paesi della comunità internazionale e dell'ONU ha accettato questo principio a partire dagli anni '70.
La Repubblica Popolare Cinese (RPC) ha stabilito il principio di "una sola Cina" in seguito allo spostamento del governo nazionalista del Kuomintang sull'isola di Taiwan, nel 1949. Secondo questo principio, Taiwan ma anche Hong Kong, Tibet, Macao e Xinjiang fanno parte di una Cina unita. Tale idea è sostenuta attivamente dal governo della Repubblica Popolare Cinese, la quale definisce l'isola di Taiwan de facto come una semplice "provincia ribelle" di cui mai si potrà riconoscere l'indipendenza.
Nel 1950, il premier Zhou Enlai affermò che il principio che Taiwan fa parte della Cina è "non solo un fatto storico ma è affermato dalla Dichiarazione del Cairo, dalla Dichiarazione di Potsdam e dalle condizioni dopo la resa del Giappone."La RPC chiede a qualsiasi Paese che voglia intrattenere relazioni diplomatiche ed economiche con essa di sottoscrivere questo principio.
Questa posizione è istituzionalizzata dalla legge anti-secessione della RPC del 2005.Le fonti ufficiali e i media statali non si riferiscono mai al "governo della RDC", e raramente al "governo di Taiwan". Invece, il governo di Taiwan è denominato "autorità di Taiwan".
La RPC non accetta o timbra i passaporti della Repubblica di Cina. I residenti di Taiwan che visitano la Cina continentale devono utilizzare un permesso di ingresso cinese. Hong Kong concede l'ingresso senza visto ai titolari di un permesso; mentre i titolari di un passaporto taiwanese devono richiedere una registrazione pre-arrivo. Macao concede l'ingresso senza visto ai titolari del permesso e del passaporto.
Nonostante il Kuomintang (KMT), dopo la presa del potere da parte del Partito Comunista Cinese nel 1949, abbia governato de facto unicamente l'isola di Taiwan, la Repubblica di Cina ha mantenuto Nanchino come sua capitale amministrativa ufficiale. In base alla Costituzione della Repubblica di Cina, si rivendica ancora la sovranità sui territori della Cina continentale, di Macao e di Hong Kong. Tuttavia, Taiwan non ha attivamente rivendicato la sovranità sulla terraferma dalla fine degli anni '90.I partiti della Coalizione pan-azzurra di Taiwan accettano de iure la politica di una sola Cina, negando ogni legittimità al regime della RPC. In particolar modo, nel 2006, l'ex presidente del Kuomintang (KMT) Ma Ying-jeou ha dichiarato che "una sola Cina è la Repubblica di Cina".
Al contrario, i partiti della Coalizione pan-verde taiwanese respingono la posizione di Una sola Cina, preferendo considerare Taiwan come uno Stato-nazione "separato e diverso" dalla Cina. Inoltre, propongono che il governo di Taipei abbandoni le sue pretese sulla Cina continentale e dichiari Taiwan come stato indipendente, senza legami politici con la RPC. Anche tale posizione è respinta nettamente dal governo della RPC.
Dopo le proteste del 2019 a Hong Kong, Tsai Ing-wen (蔡英文), presidente di Taiwan, eletta nel 2016 e rieletta nel 2020, ha ribadito la sua contrarietà alla formula "un paese due sistemi" che la Repubblica popolare cinese vuole imporre a Taiwan per giustificare una riunificazione. Secondo Tsai Ing-wen, Taiwan è de facto un paese indipendente. In relazione a ciò, i paesi che decidono di riconoscere la Repubblica di Cina non sono preclusi dall'avere relazioni con la Repubblica Popolare Cinese. Ad oggi, tuttavia, tutti i paesi che mantengono legami ufficiali con Taipei continuano a riconoscere la RDC come l'unico governo legittimo della Cina.
La RDC non riconosce né timbra i passaporti della RPC. I residenti cinesi che visitano Taiwan o altri territori sotto la sua giurisdizione devono presentare un permesso di ingresso e di uscita rilasciato dalle autorità taiwanesi.
La Repubblica Popolare Cinese non consente alcuna relazione commerciale o diplomatica con paesi che non riconoscono la politica di una sola Cina. La maggior parte dei paesi (circa 160) ha scelto di mantenere relazioni diplomatiche con la RPC, interrompendo quindi quelle con Taiwan. Tuttavia, molti paesi vi mantengono uffici di rappresentanza.
La politica di una sola Cina degli Stati Uniti è stata dichiarata per la prima volta durante la visita di Nixon in Cina del 1972, ed ufficializzata nel Comunicato di Shanghai: "gli Stati Uniti riconoscono che i cinesi su entrambi i lati dello stretto di Taiwan sostengono che c'è solo una Cina e che Taiwan fa parte della Cina. Gli Stati Uniti non contestano questa posizione."
Un recente studio suggerisce che tale mossa da parte di Nixon non era destinata a compiacere il governo della RPC, ma rifletteva il desiderio dell'amministrazione di Washington di spostare la responsabilità sulla risoluzione della controversia alle "persone più direttamente coinvolte" – ovvero Cina e Taiwan – e di condurre relazioni bilaterali nella regione.Al culmine della scissione sino-sovietica e del conflitto sino-vietnamita, gli Stati Uniti cambiarono strategicamente il riconoscimento diplomatico dalla Repubblica di Cina (RDC) alla Repubblica Popolare Cinese (RPC) il 1º gennaio 1979, sotto l'amministrazione di Jimmy Carter. Il Congresso rispose rapidamente approvando il Taiwan Relations Act, che definiva le relazioni con la RDC. Venne anche richiesto che gli Stati Uniti fornissero a Taiwan armi sufficienti per mantenere la sua autodifesa, senza tuttavia impegnarsi nel difendere Taiwan in caso di invasione.
Nel 1982, il presidente Ronald Reagan approvò l'adozione delle Sei Assicurazioni, la quinta delle quali stabiliva che gli Stati Uniti non avrebbero formalmente riconosciuto la sovranità cinese su Taiwan.
Gli Stati Uniti non hanno mai espresso una dichiarazione esplicitamente immutabile sul fatto che ritengano Taiwan indipendente o meno. Invece, Washington afferma semplicemente di comprendere le rivendicazioni della RPC su Taiwan come proprie. Tutt'oggi, la politica degli Stati Uniti verso Taiwan rimane ambigua.
Il comunicato congiunto Giappone-RPC del 1972 pose le basi verso la normalizzazione diplomatica nelle relazioni sino-giapponesi. Tale trattato afferma che il governo del Giappone comprende pienamente e rispetta la posizione del governo della Repubblica Popolare Cinese sul fatto che "Taiwan è una parte inalienabile del territorio della Repubblica Popolare Cinese", attenendosi fermamente ai sensi dell'articolo 8 della Dichiarazione di Potsdam.Il Giappone ha riconosciuto la Repubblica Popolare Cinese "come l'unico governo legale della Cina" a partire dal 1975, ma ha mantenuto una posizione ambigua riguardo alla pretesa sovranità della RPC sull'isola di Taiwan.
Nel 1949, l'Unione Sovietica riconobbe la Repubblica Popolare Cinese come unico governo legale della Cina. La RDC di Taiwan annullò il Trattato sino-sovietico di amicizia e alleanza in risposta. L'Unione Sovietica votò per l'ammissione della RPC all'ONU nel 1971.
Come con le passate leadership, il governo russo ha accettato il suo sostegno per la politica di una sola Cina, affermando che Taiwan è "una parte inalienabile della Cina, e si oppone a qualsiasi forma di indipendenza", come stabilito nell'articolo 5 del Trattato di amicizia sino-russo del 2001.Questa è una lista delle cattedrali presenti in Cina.Le relazioni bilaterali tra la Cina, civiltà plurimillenaria che ha influenzato tutto l'Estremo Oriente, e l'arcipelago del Giappone, che ne ha ereditato la cultura, hanno una storia segnata da scambi e rivalità incessanti.
Il Regno Wei ricevette parecchi messaggeri dallo Yamato, il regno della regina Himiko (antico Giappone), nel 239, nel 242 e nel 246; gli Wei stessi inviarono un gruppo di messaggeri allo Yamato nel 240. Il periodo Yamato (250 - 710) è l'inizio di un effettivo Stato giapponese, e delle relazioni tra i due Paesi. È il periodo in cui si svilupparono in Giappone la scrittura ed il Buddhismo venuti dalla Cina mediante la Corea a partire dal 538. La vittoria del clan Soga permise al Buddhismo di diventare la religione ufficiale nel 587. Il principe e reggente imperiale Shōtoku adottò gli elementi principali della cultura coreana dello Yamato nel 592, e la prima ambasciata ufficiale giapponese fu inaugurata alla corte dei Sui nel 600.
Il Giappone cominciò ad inviare degli ambasciatori alla dinastia Tang a Xi'an a partire dal 607. Gli anni 645 e 646 furono segnati da un sanguinoso colpo di Stato, durante il quale il clan Soga fu privato del proprio potere. La grande riforma di Taika fu proclamata per accelerare il processo di assimilazione della cultura cinese dello Stato di Yamato: dei codici ispirati a quello dei Tang regolavano la vita pubblica, il diritto ed il protocollo dello Stato. Con una prospera economia, la cultura Tang fu una delle più brillanti della sua epoca, intrattenendo numerose relazioni con altri paesi. Molti studenti giapponesi andarono in Cina durante questo periodo in cui il pensiero cinese era profondamente radicato in quei Paesi considerati per la "cultura del Confucianesimo".
I Giapponesi integrarono e trasformarono i contributi della civiltà cinese nel periodo Nara (710-794): essi svilupparono un sistema amministrativo, una scrittura, una religione e delle arti specifiche. Il codice Taihō nel 701 diede vita al Regime dei codici (律令 ritsuryō?) che governò il Giappone fino alla fine del periodo Heian (1185). Il cinese rimase però la lingua ufficiale della corte imperiale in Cina nell'838. La dinastia Tang era ormai in declino, ed i buddhisti cinesi erano severamente perseguitati, minando il rispetto dei Giapponesi per le istituzioni cinesi.
Per alcuni secoli, il Giappone restò richiuso su se stesso e non cercò in nessun modo di tessere relazioni con altri Stati, quindi neppure con la Cina.
Per due volte la Cina mongola di Kubilai Khan provò ad invadere l'arcipelago nipponico. Malgrado la schiacciante superiorità militare dell'esercito sino-mongolo, i progetti di conquista terminarono in devastanti sconfitte.
Il Giappone uscì dal suo isolamento nel XVI secolo con il periodo del commercio Nanban, ma dall'inizio del XVII secolo, lo shogunato giapponese sospettò che forze europee meditassero una conquista ed allora bloccò tutti i rapporti con l'estero, ad eccetto di ristretti contatti con mercanti cinesi ed olandesi a Nagasaki (precisamente sull'isola di Dejima). Tale isolamento (鎖国 sakoku?, letteralmente paese blindato) durò 200 anni, fino a quando il commodoro Matthew Perry forzò il Giappone ad aprirsi all'Occidente con la Convenzione di Kanagawa del 1854.
Nella Storia recente, due guerre segnarono i due Paesi: la prima e la seconda guerra sino-giapponese. La prima guerra, durata dal 1894 al 1895 portò alla sconfitta dell'Impero Cinese contro l'Impero Giapponese. La Cina dovette cedere Taiwan, le isole Senkaku, Penghu e la penisola di Liaodong (con Lüshunkou in Manciuria) al Giappone. La Cina abbandonò ugualmente il suo dominio sulla Corea che divenne una colonia giapponese.
L'inizio del periodo Shōwa vide lo Stato giapponese cadere sotto l'influenza crescente dell'espansionismo militare con un regime politico sempre più severo ed autoritario. Nel corso degli anni trenta, parecchi conflitti armati ebbero luogo tra Cina e Giappone, costituendo dei preludi allo scoppiare ufficiale della seconda guerra sino-giapponese degli anni 1937-1945, e vi è talvolta inclusa l'invasione giapponese della Manciuria nel 1931. Dopo la conquista da parte dell'Impero del Giappone di gran parte del territorio della Repubblica di Cina, la seconda guerra sino-giapponese terminò con la resa del Giappone e con la fine della seconda guerra mondiale.
Dopo il secondo conflitto mondiale e la presa del potere del Partito Comunista Cinese nel 1949, le relazioni tra i due Paesi sembrarono placarsi. Tuttavia le tensioni ripresero con la guerra fredda, ed anche a causa della richiesta di riconoscimento al Giappone da parte della Cina riguardo alla Repubblica di Cina (Taiwan) e alla Repubblica Popolare Cinese (la Cina continentale). Nel 1950 la Cina e l'URSS stipularono un Patto d'Amicizia, d'Alleanza e di Assistenza mutuale, considerato come un'alleanza militare diretta contro il Giappone dal governo giapponese di allora, che rispose nel 1951 con il Trattato di cooperazione mutuale e di sicurezza tra gli USA ed il Giappone.
Malgrado l'esistenza di tali tensioni politiche, lo sviluppo degli scambi commerciali e culturali aumentò tra i due Paesi a partire dagli anni cinquanta.
Nel 1958 ebbe luogo tuttavia l'evento di Nagasaki: durante una mostra filatelica organizzata sotto gli auspici dell'organizzazione d'amicizia sino-giapponese, un giovane giapponese appartenente all'Uyoku dantai, un gruppo di estrema destra, abbassò la Bandiera della Repubblica popolare cinese; un mese prima, il primo ministro Nobusuke Kishi aveva dichiarato che se un tale evento si fosse verificato non sarebbe stato possibile applicare il Codice Criminale relativo al risarcimento in caso di danni a bandiere straniere, poiché il Giappone non riconosceva il governo sul continente. L'esecutivo cinese pensò allora che l'incidente di Nagasaki fosse stato provocato dalla politica di violenta ostilità verso la Cina del governo di Kishi. Il risultato fu un arresto completo degli scambi commerciali dei due Paesi per quattro anni.Durante gli anni sessanta, la Cina prese le distanze dall'URSS; in conseguenza RPC e Giappone aumentarono i loro scambi commerciali, specialmente con l''acquisto da parte della Cina di installazioni industriali, finanziate da dei crediti a medio termine della Japan Export-Import Bank. Tuttavia, a seguito delle proteste della Repubblica di Cina (Taiwan), quegli acquisti furono interrotti. A causa di ciò il governo cinese (RPC) reagì riducendo le sue importazioni in Giappone ed intensificando i suoi attacchi contro il Giappone chiamandolo servo (in cinese: 走狗, "cane che cammina") degli USA. I trattati tra USA e Giappone furono ritrattati nel 1960.
Le relazioni tra la Cina ed il Giappone conobbero comunque un ulteriore declino durante la Grande rivoluzione culturale della Cina lanciata da Mao Zedong. La ripresa dei rapporti diplomatici avvenne nel 1972. Le difficoltà riscontrate dalle riforme di Deng Xiaoping rinforzarono le tensioni: per evitare che l'apertura economica determinasse una riforma politica, il regime cinese si ripiegò ideologicamente ed evidenziò tematiche nazionaliste con cui il Giappone ottenne una nuova importanza, specialmente su alcune questioni storiche. Dalla fine degli anni novanta, tali tematiche riapparirono in certe correnti del Partito Comunista Cinese e nella popolazione cinese.
Il Giappone, solido alleato degli USA dal 1945, è oggi confrontato all'ascesa della Cina che dispone di strumenti sufficienti (demografici, economici, politici) per divenire la prima potenza asiatica e mondiale. Il Giappone è perciò diviso tra la sua alleanza con gli USA e tra la tentazione di unirsi economicamente alla Cina al fine di formare un giorno uno spazio di co-prosperità. Inoltre, i due Paesi aspirano ad una leadership tra gli Stati asiatici. Secondo WikiLeaks, il Giappone ha deciso nel 2008 di istituire un servizio di intelligence straniero legato al Naichō (i servizi segreti giapponesi), il cui obbiettivo prioritario è la Cina ed il suo alleato nordcoreano.La Cina intende recuperare il suo ritardo in termini di potenza navale in rapporto col Giappone che dispone oggi della migliore marina militare d'Asia. Il Giappone possiede navi moderne e dotate del sistema Aegis. La Cina pianifica di mettere in servizio il suo primo portaerei nel 2014 ma non è ancora pronta per sviluppare un gruppo aeronavale completo con navi di approvvigionamento, cacciatorpediniere e sottomarini.. La RPC ha acquistato un vecchio portaerei dall'Ucraina, che è stato battezzato Shi Lang ed ha fatto la prima uscita in mare il 10 agosto 2011. La Cina dovrebbe impiegare diversi anni per acquisire il gruppo aeronavale che le permetterebbe di rendere pienamente operativo la sua portaerei. Inoltre, è assai probabile che la RPC abbia cominciato la costruzione di una portaerei completamente cinese.
Le isole Senkaku (尖閣諸島 Senkaku-shotō?), chiamate in cinese Diàoyútái Qúndǎo (釣魚台群島T, 钓鱼台群岛S), o semplicemente Diaoyu per alcuni media internazionali, si situano a nordest di Taiwan ed a sudovest dell'Isola di Okinawa, nel Mar Cinese Orientale. Questo arcipelago disabitato è sotto il controllo del Giappone dal 1895 dal Trattato di Shimonoseki, ma sono rivendicate sia da Taiwan sia dalla Repubblica Popolare Cinese.
Dopo la Seconda Guerra Mondiale, alla fine dell'occupazione del Giappone ad opera degli Stati Uniti d'America, Taiwan si riconobbe indipendente dal Trattato di San Francisco, ma non le isole Senkaku che rimasero occupate fino al 1972, prima di essere rese al Giappone insieme alle isole Ryūkyū. Amministrativamente, queste isole dipendono dalla città di Ishigaki sull'isola omonima, nella Prefettura di Okinawa. Geograficamente, esse fanno parte dell'arcipelago Sakishima, insieme alle isole Yaeyama e Miyako (più a sud), e quindi delle isole Ryūkyū. L'interesse di queste isole è economico, con i potenziali giacimenti di idrocarburi situati nelle vicinanze, specialmente quello di Chunxiao, così come strategico per la marina cinese.
L'isola Oki-no-tori (沖ノ鳥島 Okinotori-shima?) è un atollo giapponese situato a 1740 km da Tōkyō, in mezzo al Mare delle Filippine. L'atollo è il punto più a sud del Giappone, e fa ufficialmente parte dell'arcipelago di Ogasawara (Sottoprefettura di Ogasawara). Se Okinotorishima è considerata un'isola del Giappone, la Cina considera che si tratti solamente di un insieme di rocce, e che quindi il Giappone non possa stabilirvi zona economica esclusiva (ZEE) secondo l'articolo 121 della Convenzione delle Nazioni Unite sul diritto del mare. Tale ZEE copre circa 400000 km², con numerose risorse alieutiche e minerarie (manganese, cobalto, litio).
Le relazioni sino-giapponesi si tesero negli anni 2000 per l'atteggiamento del governo giapponese nei confronti del passato militare nipponico durante la seconda guerra mondiale. Si possono specialmente citare le visite del Primo ministro Junichiro Koizumi al Santuario Yasukuni dedicato alle anime morte per l'Imperatore, di cui parecchi condannati per crimini di guerra, così come il revisionismo dei manuali di storia giapponesi, che portò alla guerra dei manuali nel 2005. La RPC non fu quindi favorevole che il Giappone divenisse un membro permanente del Consiglio di sicurezza delle Nazioni Unite.
Nel contesto dell'alleanza militare tra Giappone e USA, la dichiarazione congiunta nippo-americana del febbraio 2005, in cui i due governi hanno espresso il loro interesse strategico per una risoluzione pacifica della questione di Taiwan, con una conseguenza significativa dei movimenti anti-giapponesi in Cina nel marzo e nell'aprile 2005. Però, la sostituzione del Primo ministro del Giappone Junichiro Koizumi con Shinzō Abe ha permesso l'organizzazione con Hu Jintao di un summit bilaterale, nel settembre 2006, che hanno fatto in modo di appianare le differenze tra i due Stati.
A partire dal 2004, una serie di incidenti avvenuti intorno alle isole Senkaku ha riacceso il conflitto territoriale su quell'arcipelago ed ha provocato delle tensioni diplomatiche e nazionaliste tra i due Paesi così come una ripresa della loro corsa agli armamenti. Nel 2008, Giappone e Cina si sono accordati sullo sfruttamento comune dei possibili campi petroliferi e di gas nella zona Chunxiao/Shirakaba al limite delle loro rispettive ZEE, senza metterle in pratica. Secondo un sondaggio di Yomiuri Shinbun e dell'Agenzia Nuova Cina del 2009 il 50% dei cinesi ritiene le relazioni bilaterali utili, mentre il 43% le ritiene dannose, contro i rispettivi 45 e 47% dei giapponesi.
Nel settembre 2010, dopo l'arresto del capitano di un peschereccio cinese che aveva speronato una barca della guardia costiera giapponese, le relazioni tra le due Nazioni peggiorarono, ed avvennero nuove manifestazioni anti-giapponesi in Cina. In seguito alla liberazione del capitano ed all'incontro tra i due Primi ministri Wen Jiabao e Naoto Kan, le tensioni si sono placate in ottobre, ed i ministri della Difesa giapponese e cinese hanno convenuto di istituire un sistema di collegamento al fine di evitare qualsiasi nuova crisi diplomatica. Tuttavia il 16 ottobre, nuove manifestazioni ebbero luogo in Cina (Chengdu, Zhengzhou, Xi'an) ed in Giappone (Tōkyō), a cui parteciparono diverse migliaia di persone. Un sondaggio del governo fatto in ottobre rivelò che solo il 20% dei giapponesi dichiarava il loro favore verso la RPC, contrastata da una percentuale sfavorevole del 77,8%, livello mai raggiunto dal 1978. Nel novembre 2010, i risultati del sondaggio Yomiuri Shinbun/Nuova Cina erano nettamente mutati: l'81% dei cinesi pensavano che i rapporti bilaterali fossero dannosi contro il 90% dei giapponesi; il 79% dei cinesi ritenne che il Giappone non fosse degno di fiducia, contro l'87% dei giapponesi riguardo alla Cina.
Dal 2009, i dirigenti del Partito Comunista Cinese sembrarono aver adottato un atteggiamento più duro sulla scena internazionale, probabilmente nell'obbiettivo della successione politica del 2012 (scelta del XVIII Comitato permanente dell'ufficio politico del Partito Comunista Cinese); mentre il Giappone mostrò la volontà di far valere i propri interessi nella regione di fronte alla Cina, sempre più spesso denunciata come mancante. Così, in conseguenza dell'aumento dell'attività navale della RPC vicino alle sue acque territoriali, il ministero giapponese della Difesa decise nel dicembre 2010 d'aumentare il numero dei suoi sottomarini da 16 a 22 tra il 2011 ed il 2015, un record per il Paese, il tutto diminuendo le forze presenti su Hokkaidō, di fronte alla Russia..
Nel marzo 2011, la Cina denunciò il ministero giapponese dell'Istruzione a causa di alcuni libri scolastici che presentavano le isole Senkaku come nipponiche.
A fine maggio 2012, un diplomatico dell'ambasciata della RPC a Tōkyō, accusato di spionaggio e di altre attività illegali, lasciò il Giappone. Primo segretario dell'ambasciata e vecchio membro dei servizi segreti cinesi, egli inizialmente aveva rifiutato di rispondere alla polizia durante un interrogatorio.
Lo sviluppo in Giappone negli anni settanta dell'industria automobilistica, dei materiali, dei trasporti, dell'ingegneria navale, dell'elettronica e dell'ottica permise dei trasferimenti tecnologici ed industriali verso la RPC all'inizio del XXI secolo, sulla base di una divisione internazionale del lavoro verticale molto gerarchica: il Giappone esportò dei prodotti di manifattura di forte contenuto tecnologico, mentre la Cina si concentrò sulla manodopera a basso costo. Però, la prosecuzione del processo di sviluppo della Cina fece in modo che essa cominciasse a raggiungere il livello di sofisticazione del Giappone, causando un cambiamento del modello economico, con un divisione del lavoro più orizzontale e con un'interdipendenza aumentata tra i Paesi asiatici (il Giappone che esportava beni d'attrezzatura e prodotti intermedi, mentre la Cina dei prodotti finiti).La Cina è dal 2002 il primo fornitore del Giappone (il 22% delle importazioni nel 2009, il 19% nel 2008), davanti agli USA (11%) ed all'Australia (6%), e dal 2009 anche il suo primo cliente con il 19% delle esportazioni giapponesi, seguita dagli USA (16%) e dall'Unione europea (12%).
Nel 2009, il Giappone è stato comunque il primo fornitore della Cina col 12% delle importazioni, davanti ad Hong Kong (10%) ed alla Corea del Sud (9%), ed il terzo cliente con le sue esportazioni, preceduto dagli USA (20%) e da Hong Kong (12%).Le principali industrie giapponesi dipendono dalla fornitura cinese di terre rare, che copriva nel 2010 il 95% dell'offerta mondiale di terre rare.. Tali composti metallici sono utilizzati per la fabbricazione di turbine eoliche, schermi al plasma e telefoni cellulari, le cui industrie sono il cuore della crescita nipponica. Per mettersi in una posizione di vantaggio, Pechino ha annunciato nel luglio 2010 che intende ridurre del 72% l'esportazione di terre rare verso il Giappone. Con ciò la Cina provava a liberarsi dalla dipendenza del suo Paese vicino cercando nuovi fornitori in Vietnam, in Kazakistan, in Brasile, in Canada ed in Mongolia. Cercava ugualmente di produrre nuovi materiali a base di metalli meno rari e di perfezionare il riciclaggio dei prodotti elettronici.Nel dicembre 2011, i due Paesi hanno concluso degli accordi bilaterali destinati a facilitare e rinforzare il commercio e gli investimenti, a seguito di una riunione tra in Primi ministri Yoshihiko Noda e Wen Jiabao. A partire dal 1º giugno 2012, il Giappone e la Cina si scambiano direttamente le loro valute senza passare per il dollaro.Il confine tra la Cina e l'India descrive la linea di demarcazione tra i due stati. Ha una lunghezza di 3.380 km.
Il confine è composto da tre pezzi separati dal Nepal e dal Bhutan. Ad ovest del Nepal il confine corre nell'Himalaya; tra i due stati la Cina e l'India possiedono un piccolo tratto di confine comune; dopo il Bhutan il confine va fino alla Birmania.
Tra le due nazioni vi sono varie dispute sui confini. La Linea McMahon, definita nel 1914, non è riconosciuta dalla Cina. Nel 1962 vi fu la guerra sino-indiana che portò all'occupazione cinese dell'Aksai Chin, vasta area rivendicata dall'India. Inoltre l'india rivendica anche una parte del Kashmir, quella occupata dalla Cina e quella occupata dal Pakistan. Nella stessa area c'è anche un conflitto tra il Bhutan e la Cina, perché la Cina appunto vorrebbe una parte del Bhutan.Una moschea (arabo: مسجد masjid) è un luogo di culto dei seguaci della fede islamica. In La prima moschea in Cina fu la Grande Moschea di Xian, o Moschea di Xian, che fu costruita durante la dinastia Tang nell'VIII secolo d.C.
La maggior parte delle moschee hanno certi aspetti in comune tra loro, tuttavia come in altre regioni l'architettura islamica cinese riflette nel suo stile l'architettura locale. La Cina è celebre per le sue belle moschee, che assomigliano in genere a templi orientali. Tuttavia nella Cina occidentale le moschee assomigliano a quelle del Medio Oriente, con minareti alti e sottili, archi curvi e tetti a forma di cupola. Nella Cina nordoccidentale, dove gli Hui cinesi hanno costruito le loro moschee, vi è una combinazione di stili orientali e occidentali. Le moschee hanno tetti svasati in stile buddista posti in cortili cinti da mura, ai quali si accede attraverso archi con cupole e minareti in miniatura (vedi la Moschea di Beytullah).
Moschea di Emin e Minareto di Emin a Turfan, Xinjiang
Moschea di Xiaotaoyuan a Shanghai [10]Vi sono oggi oltre 45.000 moschee in Cina.TikTok, conosciuto anche come Douyin (抖音S, DǒuyīnP) in Cina, è una piattaforma di video sharing cinese lanciata il 20 settembre 2016, inizialmente con il nome musical.ly.Attraverso l'app, gli utenti (detti TikToker) possono creare brevi clip di durata variabile (dai 15 ai 600 secondi) ed eventualmente modificare la velocità di riproduzione, aggiungere filtri, effetti particolari e suoni ai loro video.In Cina l'applicazione è diversa rispetto a quella pubblicata in Occidente ed è più sviluppata, integrando anche funzioni per l'Internet marketing.
Musical.ly Inc. è stata fondata in Cina da Alex Zhu e Luyu Yang. Prima di lanciare musical.ly, i due hanno creato un social network con scopi educativi, in cui gli utenti potevano imparare ed insegnare diverse materie mediante brevi video (3–5 minuti). Tuttavia, pur avendo trovato degli investitori disposti a investire nel progetto, la piattaforma non ebbe successo, così Alex Zhu e Luyu Yang decisero di cambiare target e di puntare sugli adolescenti. L'idea iniziale era di creare una piattaforma che incorporasse musica e video in un social network. La prima versione di musical.ly è stata lanciata ufficialmente nell'agosto 2014.
Il 24 luglio 2016 musical.ly ha lanciato live.ly, una piattaforma per lo streaming video in diretta.A settembre 2017, musical.ly ha iniziato ad espandersi nel mercato indonesiano. Nel novembre 2017 l'azienda cinese ByteDance, sviluppatrice dell'aggregatore di notizie Toutiao, ha acquistato musical.ly per una cifra intorno ai 750 milioni di euro. Il 2 agosto 2018 ByteDance rinomina musical.ly in TikTok al fine di allargare la base utenti. Gli utenti che utilizzano la piattaforma di TikTok sono noti come TikToker.Ad agosto 2020, TikTok, escluso Douyin, ha superato 1 miliardo di utenti in tutto il mondo in meno di quattro anni.  Ad aprile 2020, Douyin ha circa 500 milioni di utenti attivi mensilmente.
Gli utenti possono caricare video della durata di massimo 10 minuti dopo l'ultimo aggiornamento, e aggiungere canzoni, suoni o voci da doppiare. Musical.ly permetteva anche di creare filmati più brevi, chiamati "momenti live", che sono essenzialmente GIF animate con musica di sottofondo. Musical.ly aveva inoltre una funzione di messaggistica istantanea tra gli utenti chiamata direct.ly.L'applicazione mobile TikTok permette agli utenti di accelerare, rallentare o modificare mediante un filtro il suono o la musica di sottofondo, selezionabile all'interno di una vasta gamma di generi musicali. Tramite un'opzione dedicata, è possibile registrare audio e video della propria reazione mentre la clip viene visualizzata sullo smartphone, mentre l'opzione "duo" permette di condividere le videoripresa di due terminali mobili in un unico video. Tale funzionalità è utilizzata ad esempio fra due persone vicine per filmarsi l'una col cellulare dell'altra.L'applicazione consente agli utenti di configurare i propri account come "privato". Il contenuto di questi account rimane a disposizione di TikTok, ma è visualizzabile solamente dagli utenti autorizzati dal titolare, che, similmente ad altri social, possono scegliere se rendere il profilo pubblico ovvero se interagire soltanto con gli amici, tramite commenti, messaggi o video di "reazione" e "duo".TikTok utilizza l'intelligenza artificiale per analizzare gli interessi e le preferenze manifestate dagli utenti dell'applicazione, in modo tale da poter personalizzare singolarmente i contenuti ad essi proposti.Il formato video e il giovane bacino di utenti fanno di Tiktok un potente strumento di influencer marketing. Al contrario della sua versione internazionale, tuttavia, la versione cinese Douyin ha costruito un proprio ecosistema e-commerce. Basti solo pensare che in Cina l'app ha una sua rete di store virtuali e offre agli utenti un proprio sistema di pagamento online chiamato Douyin Pay.
Il 2 luglio 2020, a seguito di analisi di reverse engineering dell'applicazione da parte di un utente di Reddit, il gruppo di hacktivisti Anonymous denunciava la pericolosità dell'app identificandola come un vero e proprio Malware controllato dal governo cinese con l'obiettivo di spiare l'utenza. Anonymous, successivamente, invitava l'opinione pubblica a disinstallare l'applicazione:
TikTok è stata accusata da vari governi, non soltanto occidentali, di essere un'arma cognitiva suscettibile di inebetire l'utenza, di promuovere valori antisociali e, in casi estremi, di istigare i più vulnerabili al suicidio. I motivi di cui sopra, che secondo alcuni esperti renderebbero l'applicazione «una super-operazione psicologica», hanno spinto un numero crescente di paesi a limitare o a vietare del tutto l'accesso della popolazione a TikTok .
A livello europeo è stata chiesta una task force contro i rischi del social cinese, perché è importante che i cittadini europei sappiano come vengano usati i dati caricati e se effettivamente vengano controllati dal governo centrale cinese.
Il 22 gennaio 2021 il Garante per la protezione dei dati personali ha disposto il blocco dell'uso dei dati degli utenti per i quali non sia stata accertata l'età anagrafica. La disposizione è stata emanata a seguito della morte di una bambina siciliana di 10 anni, avvenuta dopo la riproduzione di una sfida condivisa tra gli utenti della piattaforma che prevedeva il tentativo di soffocamento dell'utente tramite una cintura attorno al collo.
Nel febbraio 2019, l'Information Commissioner's Office del Regno Unito ha avviato un'indagine su TikTok in seguito alla multa che ByteDance ha ricevuto dalla Federal Trade Commission (FTC) degli Stati Uniti. Parlando a una commissione parlamentare, il commissario per l'informazione Elizabeth Denham ha affermato che l'indagine si concentra sulle questioni della raccolta di dati privati, sul tipo di video raccolti e condivisi dai bambini online, così come sul sistema di messaggistica aperta della piattaforma che consente a qualunque adulto di messaggiare con qualunque bambino. Ha notato che l'azienda stava potenzialmente violando il regolamento generale sulla protezione dei dati (GDPR) che richiede all'azienda di fornire servizi diversi e diverse protezioni per i bambini.
Il 3 aprile 2019, l'Alta Corte di Madras aveva chiesto al governo indiano di vietare l'app, affermando che "incoraggia la pornografia" e mostra "contenuti inappropriati". La Corte ha anche osservato che i minori di 18 anni che utilizzano l'app rischiano di essere presi di mira dai predatori sessuali. Il tribunale ha inoltre chiesto ai media televisivi di non trasmettere nessuno di quei video dall'app. Il portavoce di TikTok ha affermato di rispettare le leggi locali e di attendere la copia dell'ordine del tribunale prima di agire. Il 17 aprile, sia Google che Apple hanno rimosso TikTok dai loro rispettivi negozi di app (Google Play e App Store). Poiché il tribunale si è rifiutato di riconsiderare il divieto, la società ha dichiarato di aver rimosso oltre 6 milioni di video che violavano le loro norme e linee guida sui contenuti.
Il 25 aprile 2019, il divieto è stato revocato dopo che l'Alta Corte di Madras ha annullato il suo ordine, a seguito di un appello dello sviluppatore di TikTok Bytedance Technology. Il divieto di TikTok in India potrebbe essere costato all'app 15 milioni di nuovi utenti.
Il 29 giugno 2020, il Ministero dell'elettronica e della tecnologia dell'informazione ha bandito TikTok insieme ad altre 58 app cinesi perché rappresentano una minaccia alla sovranità e alla sicurezza del paese dopo lo scontro militare tra truppe indiane e cinesi in un territorio conteso lungo il confine condiviso in Ladakh.Il governo indiano ha affermato che la decisione di vietare le app è stata quella di proteggere i dati e la privacy dei suoi 1,3 miliardi di cittadini e di porre fine alla tecnologia che "rubava e trasmetteva di nascosto i dati degli utenti in modo non autorizzato a server al di fuori dell'India". Successivamente è stato anche riferito che la società madre di TikTok, Bytedance, ha subito una perdita di 6 miliardi di dollari a causa di questo divieto.
Da giugno 2020, Kevin Mayer è CEO di TikTok e COO della società madre ByteDance.  In precedenza, è stato presidente di Walt Disney Direct-to-Consumer & International.Il 7 luglio 2020, il segretario di Stato americano Mike Pompeo ha annunciato che il governo stava valutando la possibilità di vietare TikTok. In risposta, gli esperti hanno suggerito che il divieto proposto da Trump su TikTok potrebbe minacciare la libertà di parola e "costituire un precedente molto problematico" per vietare le app negli Stati Uniti. Gli esperti di tecnologia, alcuni dei quali hanno condotto il reverse engineering delle specifiche di raccolta dati dell'app, non hanno potuto verificare adeguatamente le affermazioni secondo cui i dati degli utenti raccolti da TikTok erano stati utilizzati o raccolti dal governo cinese; molti hanno notato che la quantità di dati raccolti era simile a quella raccolta dalle piattaforme di social media di origine americana e, in particolare, era comparativamente inferiore a quella raccolta da Facebook.
Il 3 agosto 2020, dopo l'annuncio che Microsoft era in trattative per l'acquisizione della società, il presidente degli Stati Uniti Donald Trump ha minacciato di vietare TikTok negli Stati Uniti a partire dal 15 settembre se i negoziati per l'acquisizione della società da parte di Microsoft o di un'altra società "molto americana" fossero falliti. Il 6 agosto, Trump ha firmato due ordini esecutivi che vietano le "transazioni" statunitensi con TikTok e WeChat alla sua società madre, ByteDance: ordini in vigore 45 giorni dopo la firma.ByteDance, che inizialmente cercava di mantenere una partecipazione di minoranza in una vendita a un acquirente statunitense, ha accettato di cedere TikTok a titolo definitivo per impedire il divieto negli Stati Uniti. Un accordo preliminare per vendere la piattaforma a Microsoft è stato sottoposto al presidente Trump, in cui Microsoft si sarebbe anche occupata della gestione dei dati; i termini preliminari hanno permesso agli investitori americani nella piattaforma di acquisire eventualmente quote di minoranza nel post-vendita di TikTok. Il senatore della Carolina del Sud, Lindsey Graham, ha espresso il proprio sostegno alla proposta di Microsoft. In una dichiarazione video pubblicata su TikTok, il responsabile delle operazioni statunitensi Vanessa Pappas ha affermato che la società "non ha intenzione di andare da nessuna parte" e sta "costruendo l'app più sicura perché sappiamo che è quella la cosa giusta da fare".Sempre ai primi di agosto l'A.D. di Microsoft, Satya Nadella, ha avuto un colloquio con Trump il quale ha poi deciso di sospendere per 45 giorni qualsiasi azione contro TikTok per consentire a ByteDance di raggiungere un accordo.  Il 14 agosto 2020, Donald Trump ha emesso un nuovo ordine esecutivo che concede a ByteDance 90 giorni per vendere o scorporare la sua attività TikTok negli Stati Uniti. Nell'ordine, Trump ha affermato che ci sono "prove credibili" che lo portano a credere che ByteDance "potrebbe intraprendere azioni che minacciano di compromettere la sicurezza nazionale degli Stati Uniti".
Il 17 agosto 2020, Oracle è entrata nella corsa per acquisire le attività di TikTok negli Stati Uniti, Canada, Australia e Nuova Zelanda. Oracle ha lavorato con investitori statunitensi, tra cui General Atlantic e Sequoia Capital, che possiedono una partecipazione in TikTok. Nel frattempo TikTok ha annunciato che intende avviare un'azione legale per contestare le transazioni di divieto degli ordini.Il 27 agosto 2020, dopo appena tre mesi, Kevin Mayer si dimette dall'incarico in seguito alle pressioni di Trump e all'accusa di essere al servizio di Pechino.
Su alcuni media italiani e su alcuni libri specialistici di economia compare la falsa attribuzione dell'origine in parte americana dell'app TikTok, ovvero la fusione tra una app americana come Musical.ly e una app cinese che ha dato luogo all'attuale TikTok. L'attribuzione corretta è invece riportata ad esempio dall'investitore di Greylock Josh Elman: "[Musical.ly] È la prima azienda con sede in Cina, progettata in Cina, ma popolare negli Stati Uniti". Musical.ly è poi stata acquistata da un'altra azienda cinese per dare luogo all'attuale app TikTok. Una tesi di laurea ha riportato le tesi presenti nel libro di economia di Miconi e Gabino.
Douyin è stato lanciato da ByteDance nel settembre 2016, originariamente con il nome A.me, prima del re-branding in Douyin (抖音) nel dicembre 2016. Douyin è stato sviluppato in 200 giorni e in un anno ha avuto 100 milioni di utenti, con più di un miliardo di video visualizzati ogni giorno. 
Sebbene TikTok e Douyin condividano un'interfaccia utente simile, le piattaforme funzionano separatamente. Douyin include una funzione di ricerca in-video in base ai volti delle persone, insieme ad altre funzionalità come l'acquisto, la prenotazione di hotel e la creazione di recensioni geo-taggate.
Vendita di animali, tabacco, droghe, armi
Terrorismo, criminalità, minacce e contenuti violenti
Molestie, bullismo e incitamento all'odio
All'espansione territoriale dell'applicazione è corrisposto anche un aumento delle lingue supportate, per riuscire ad attrarre un maggior numero di utenti. Dal 2019 TikTok è disponibile nelle seguenti lingue:Nanchino (AFI: /nanˈkino/; in cinese 南京S, NánjīngP, Nan-chingW, lett. "capitale [京, jīng] del sud [南, nán]") è una città della Cina orientale, capoluogo della provincia dello Jiangsu, molto rilevante nel contesto della storia e della cultura nazionale, essendo stata, per lungo tempo, la capitale della Cina. La costituzione della Repubblica di Cina (da non confondere con la Repubblica Popolare Cinese) la rivendica tuttora come capitale.
Situata nei pressi del bacino di drenaggio del Fiume Azzurro e nella zona economica del delta, Nanchino è da millenni una delle più importanti città cinesi. È stata riconosciuta come una delle quattro grandi antiche capitali della Cina. Fu capitale del Regno Wu durante il periodo dei Tre Regni. La città è anche una delle 15 località sub-provinciali della Repubblica Popolare Cinese, godendo di autonomia politica ed economica seconda solo a quella della provincia. Nanchino è un importantissimo centro nell'educazione, nella ricerca, nei trasporti, e nel turismo. La città ha ospitato i II Giochi olimpici giovanili estivi.
Con una popolazione urbana di oltre 8 milioni di abitanti (2010), Nanchino è il secondo polo commerciale della Cina orientale dopo Shanghai. È stata classificata seconda tra le "città con il maggior sviluppo sostenibile" secondo uno studio redatto dall'Istituto nazionale di statistica della Cina, e seconda tra le città con maggior sviluppo sostenibile potenziale del delta del Fiume Azzurro. Ha anche vinto il premio d'onore della Cina e il premio d'onore delle Nazioni Unite.
Nanchino, con un'area totale di 6 598 km², è posizionata in una delle più importanti zone economiche della Cina, il delta del Fiume Azzurro, parte del bacino di drenaggio del Fiume Azzurro. Il fiume attraversa la parte nordoccidentale di Nanchino, mentre il Qinhuai scorre a sud e ad est. La città si trova a 300 km a nord-ovest di Shanghai, 1 200 km a sud-est di Pechino, e a 1 400 km a nord-est di Chongqing.
Confina con Yangzhou a nord-est, prima città che si incontra se si prosegue lungo la riva nord del Fiume Azzurro, Zhenjiang a est, proseguendo lungo la riva sud del Fiume Azzurro, e con Changzhou a sud-est. Il suo confine occidentale è la provincia di Anhui, dove Nanchino confina con cinque città-prefettura.
Il sottosuolo di Nanchino è ricco di una grande varietà di risorse naturali, con più di 40 tipi di minerali. Il ferro e lo zolfo costituiscono il 40% delle riserve della provincia dello Jiangsu. Le riserve di stronzio sono le più grandi sia dell'Asia orientale che di quella sudorientale. Possiede inoltre abbondanti riserve d'acqua, provenienti sia dal Fiume Azzurro che dalle falde acquifere nel sottosuolo. Vi sono inoltre diversi stabilimenti geotermici, come quello di Tangshan a Jiangning e l'impianto geotermico di Tangquan a Pukou.
A Nanchino si trova l'intersezione tra il Fiume Azzurro e la ferrovia Nanchino-Pechino, ricevendo per questo il nome di "Porta tra l'est e l'ovest, passaggio tra il nord e il sud". Inoltre, la parte occidentale dell'altopiano di Ningzhen è a Nanchino. La grande Montagna Zhong si trova ad est della città, mentre la Montagna di Pietra, simile ad una tigre, è situata ad ovest. Le loro forme ricordano, rispettivamente, "un drago piegato" e, appunto, "una tigre abbassata". Sun Yat-sen parlò di Nanchino come dello "schema costruttivo del nostro paese", e dichiarando che "la posizione di Nanchino è perfetta perché ci sono sia montagne, che laghi e pianure. È difficile trovare un'altra città come questa".
Circondata dal Fiume Azzurro e dalle montagne, Nanchino gode di magnifici panorami naturali. I laghi naturali, tra cui lo Xuanwu e il Mochou, sono posizionati nel centro della città e facilmente accessibili al pubblico, insieme alle colline come la Montagna Viola (Zijin Shan), coperte da sempreverdi e abeti e ospitanti vari siti culturali e storici. Sun Quan spostò la capitale qui grazie ad un consiglio di Liu Bei, rimasto impressionato dalla straordinaria posizione geografica della città. Sun Quan, poco dopo, rinominò la città da Moling (秣陵) a Jianye (建邺).
Nanchino possiede un clima subtropicale umido (Köppen Cfa) e si trova sotto l'influenza dei monsoni dell'Asia orientale. Le quattro stagioni nella città si distinguono molto chiaramente, con estati calde e secche, inverni freddi, e primavere e autunni equilibrati. Insieme a Wuhan e a Chongqing, Nanchino fa tradizionalmente parte delle cosiddette "tre città fornace" situate lungo il Fiume Azzurro, a causa delle elevate temperature estive.
Il periodo tra la metà di giugno e la fine di luglio viene definito meiyu, o stagione piovosa, durante il quale nella città si alternano periodi di piogge a periodi di sereno. I tifoni non sono molto comuni, ma possibili tra la fine dell'estate e l'inizio dell'autunno. La temperatura media annuale è di 15,5 °C. La più alta temperatura registrata è di 43,0 °C, e la più bassa è di −16,9 °C. I giorni piovosi mediamente sono 115 all'anno e la precipitazione media è di 1062 mm.
È una delle città più antiche fra quelle della Cina odierna. Secondo la leggenda, Fu Chai, signore dello Stato di Wu, fondò, nel 495 a.C., un forte chiamato Yecheng situato nell'attuale area di Nanchino. Nel 473 a.C., lo Stato di Yue conquistò Wu per cui venne costruito il forte di Yuecheng vicino all'odierno cancello di Zhonghua. Nel 333 a.C., dopo aver eliminato lo Stato di Yue, lo Stato di Chu costruì il Jinling Yi nella parte occidentale della città odierna. Sotto la dinastia Qin e la dinastia Han, la città venne chiamata Moling.
Nanchino diventò capitale nel 229 d.C., quando Sun Quan, re di Wu, durante il periodo dei tre regni ricollocò la sua capitale a Jianye. Conquistata nel 280 da parte della dinastia Jìn Occidentale, Nanchino e i centri vicini si trasformarono in un centro commerciale culturale e politico sotto la Dinastia Wu Orientale. Nei secoli successivi, la città giocherà un ruolo chiave nella storia della Cina.
Poco dopo l'unificazione, lo Stato dei Jin occidentali, a causa della guerra fu sconfitto. Prima subì l'attacco dei ribelli degli otto principi Jin, ed in seguito si sottomise all'invasione degli Xiongnu e di altri popoli nomadi che eliminarono il dominio dei Jin nel nord. Nel 317, alcuni sopravvissuti della dinastia Jìn, principalmente nobili e famiglie ricche, arrivarono dal Nord e ristabilirono lo Stato di Jin a Nanchino, da loro chiamata Jiankang.
Durante il periodo della divisione nord-sud, la città venne considerata, per più di due secoli e mezzo, capitale delle dinastie del sud. Durante questo periodo, fu polo commerciale dell'Asia orientale, una delle più grandi città del mondo. Basandoci su documenti storici, gli abitanti registrati erano 280.000.
Alcune statue cerimoniali dell'era, erette sulle tombe di dignitari e militari, sono sopravvissute (in vari stati gradi di preservazione) nei sobborghi orientali e nordorientali, specialmente nel distretto di Qixia e di Jiangning. Le meglio conservate sono quelle della tomba di Xiao Xiu (475–518), uno dei fratelli dell'imperatore Wu di Liang. Con la dinastia Sui la Cina venne riunificata e l'intera città fu distrutta, diventando una piccola città.
La città di Nanchino fu rasa al suolo appena dopo che i Sui presero il controllo. Fu ricostruita durante la dinastia Tang. Fu di nuovo scelta come capitale con il nome di Jinling durante la breve dinastia Tang meridionale (937–975), che successe a Wu. Le industrie tessili di Jiankang fiorirono durante la dinastia Song, nonostante le ripetute invasioni dal nord. I mongoli, occupatori della Cina, consolidarono lo status di grande centro produttivo di tessuti sotto la dinastia Yuan.
Zhu Yuanzhang, primo imperatore della dinastia Ming, dopo aver cacciato la dinastia Yuan, ricostruì la città e la fece capitale della dinastia nel 1368 inauguarandovi il palazzo dinastico. Costruì anche la più grande cinta muraria del mondo per il periodo. Occorsero 200.000 lavoratori e 21 anni per finire il progetto. Le mura cittadine di Nanchino furono principalmente costruite in questo periodo e sono le più antiche mura cittadine esistenti.
Nanchino rimase la capitale dell'Impero Ming fino al 1421, quando il terzo imperatore della dinastia, Zhu Di, spostò la capitale a Pechino. Nanchino fu probabilmente la più grande città del mondo tra il 1358 e il 1425 con 487.000 abitanti nel 1400.
All'interno delle mura, altre famose strutture dell'era Ming furono il mausoleo Ming Xiaoling e la torre di porcellana, anche se la seconda fu distrutta dai taiping nel XIX secolo.
Un monumento costato enormemente in costi umani fu la cava di Yangshan, 10 km a est dal Ming Xiaoling, dove una gigantesca stele, eretta su ordine dell'imperatore Yongle, giace abbandonata, poiché la tecnologia di 600 anni fa non era in grado né muoverla, né di ereggerla.
Centro dell'impero, Nanchino aveva connessioni con tutto il mondo: è da qui che l'ammiraglio Zheng He salpò verso gli oceani Indiano e Pacifico, e fu qui che arrivarono dignitari stranieri come il sultano del Brunei Abdul Majid Hassan, che morì nel 1408, durante la sua visita in Cina. Nel 1958 venne scoperto nel distretto di Yuhautai, a sud delle mura, il cimitero del sultano, con la sua camera di sepoltura e una stele tartaruga. Nello stesso anno il cimitero venne restaurato. Le mura di Nanchino con il loro percorso di 48 km, sono la cinta urbana antica più lunga e meglio conservata al mondo.
Due secoli dopo lo spostamento della capitale a Pechino, Nanchino, un'altra volta era destinata a diventare capitale dei Ming. Infatti, dopo la caduta di Pechino per mano sia dei ribelli di Li Zicheng che dell'invasione dei Manciù, fondatori della dinastia Qing, e il suicidio dell'ultimo "vero" imperatore Ming, Zhu Youjian, nell'estate 1644, il principe Ming Zhu Yousong fu incoronato a Nanchino nel giugno 1644. Il suo breve regno fu riportato dagli 